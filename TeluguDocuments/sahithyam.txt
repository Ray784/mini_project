
వానా కాలమే కాదు, వాన పడిన సమయం కూడా కవులకు ముఖ్యమౌతుంది. అప్పుడెప్పుడో ఇస్మాయిల్ గారు “రాత్రి వచ్చిన రహస్యపు వాన” గురించి చెప్పారు. గత సంవత్సరం భూషణ్ “వాన వచ్చిన పగలు” వెలువరించాడు. ఇప్పుడు కన్నెగంటి చంద్ర “వాన వెలిసిన సాయంత్రం” మన ముందుకు తీసుకువస్తున్నారు. 

శివారెడ్డి గారు “ఒక ప్రవాసి ఆత్మగీతం”గా దీనిని పేర్కొన్నా, ఈ కవితల్లో ప్రవాసజీవితం ప్రధానాంశంకాదు. సార్వజనీనమైన, సాధారణ అనుభవస్పర్శే ఎక్కువ. బాల్య స్మృతులు భార్యా భర్తల వివాదాలు, రుతు శోభ, మానవ వైఫల్యాలపై చింతన వంటివి. ఈ కవి ఊహావైచిత్రి, సున్నిత స్వభావం, అంతర్ దృష్టి అనేక కవితలలో మనల్ని ఆకర్షిస్తాయి. 

ఇటీవలి కాలంలో మన కవులు బాల్యం గురించి, మరీ ముఖ్యంగా పల్లెలో గడిపిన బాల్యం గురించి విరివిగా రాస్తున్నారు. వీరిలో ఎక్కువమంది పట్టణాలకు వచ్చి స్థిరపడినవారే. అందువల్లనో ఏమో వీరి కవితల్లో సాధారణంగా పోలికలకంటే, సరిపోల్చటం ఎక్కువగా ఉంటుంది. అప్పటి పరిస్థితికి, తమ ప్రస్తుత పరిస్థితికి ఉన్న భేదాల్ని చూపిస్తూ, తాము ఏం పోగొట్టుకున్నామో చెబుతుంటారు. ఐతే, చంద్ర కవితల్లో అటువంటి ధోరణి లేకుండా, అప్పటి అనుభవాన్ని ఉన్నది ఉన్నట్టుగా చెప్పటం, ఒక మంచి జ్ఞాపకంగా నెమరువేసుకోవటానికి మాత్రమే పరిమితం కావటం నాకు నచ్చింది. పుస్తకం శీర్షికతో ఉన్న కవిత ఇందుకు మంచి ఉదాహరణ. 

బాల్యంలో వాన కురిసిన ఒక సాయంత్రాన్ని ఈ కవిత అందంగా ఆవిష్కరిస్తుంది. పల్లెటూరి పదచిత్రాలు కవితనిండా పరుచుకొని ఉంటాయి - పిల్లలు కట్టు తాళ్ళు విప్పుకున్న లేగ దూడల్లాగా బయటకురావటం, చెరువు, పెద్ద కాలవ నిండు చూలాళ్ళు కావటం, ఇళ్ళల్లోంచి వచ్చే పొగ బెంగగా ఊరిని చుట్టుకోవటం వంటివి. “ఊరంతా తలస్నాం చేసి, ఎండ తువ్వాలు వెతుక్కున్నట్లుంటుంది” అనటం ఎంతో బాగుంది. 

బాల్యానికి సంబంధించిన అనుభవాన్నే, కవి ప్రేక్షకునిగాఉండి వర్ణించిన కవిత “మృత్యువుతో తొలి పరిచయం“. పూర్తిగా కధా పద్ధతిలో సాగిన ఈ కవిత కొంత తాత్వికతతో కూడిఉంది. మరణవేదన పడుతున్న ఒక చిన్న పక్షికి పిల్లలు ప్రేమతో సపర్యలు చెయ్యటం, అంతలో అది చనిపోతే వాళ్ళంతా దుఃఖించటం, దానిని పాతిపెట్టిన చోట మొక్క మొలిస్తే దానిని చూసి సంబరపడటం - ఈ క్రమమంతా కవితలో బాగా చెప్పారు. పిల్లల్లో సహజంగా ఉండే కరుణ, కుతూహలం, ఆశా భావం ఈ కవితలో సమర్థవంతంగా వ్యక్తమయ్యాయి. 

బాల్య స్మృతులతో నిండినదే మరొక కవిత “జ్ఞాపకం చాలు నాకు” రెండు బలమైన వాక్యాల్తో మొదలౌతుంది. 

“జ్ఞాపకాలెప్పుడూ ఒంటరిగా రావు
ఒకదాన్నొకటి తరుముకొంటూ వస్తాయి సముద్రపు కెరటాల్లాగా!”

కవిత ముగింపు కూడా ప్రారంభ వాక్యాలకి పరిపూరకమైన వాక్యాలతో ఉంటుంది: 

“జ్ఞాపకాలెప్పుడూ ఒంటరిగా పోవు
నా జీవితం సగాన్ని తీసుకునే పోతాయి” 

కాని ఎందువల్లనో కవితలో మిగతాభాగం ఆద్యంతాలకు తగిన బిగువుని సాధించలేకపోయింది. కేవలం కొన్ని అనుభవాలు, ఆటలను జాబితాగా చెప్పటం, “పుస్తకం కాగితాల మధ్య దాచుకున్న నెమలి పించం” వంటి పాతబడిన పదచిత్రాలను వాడటం దీనికి కారణం కావచ్చు. ఇలా జాబితా లాగా చెప్పటం పాటల్లో బాగా రాణిస్తుంది.( “స్నేహంలో మైలు రాళ్ళు”,”గుర్తుకొస్తున్నాయి” వంటి పాటలు) కవిత్వం దగ్గరికి వచ్చేసరికి భిన్నమైన అభివ్యక్తి అవసరమనుకుంటాను. 

వానే కాదు, వసంత రుతువు గురించి, మంచు కురిసే రాత్రి గురించి కూడా ఇందులో కవితలున్నాయి. వీటిలో “మళ్ళీ ఇంకో వసంతం” చాలా మంచి కవిత. 

“మంచు మళ్ళీ ఏడు రంగులుగా విడిపోతుంది
తెలుపు నలుపుల లోకమంతా
వర్ణ చిత్రాల్లోకి అనువదించబడుతుంది.” 

అంటూ మొదలయ్యే ఈ కవిత శీతాకాలం ముగిసి వసంతం ప్రారంభమయ్యే పరిణామాన్ని అత్యంత హృద్యంగా చెబుతుంది. కవితకు తలమానికమైన పదచిత్రం కవిత మొదటి వాక్యంలోనే రావటంవల్ల కవితలో ఒక స్పాంటేనిటీ కనిపిస్తుంది. దానికి తగినట్లుగా కవిత మిగతా భాగమంతా నిర్వహించటంవల్ల ఇది మంచి కవితగా రూపొందింది. 

కవిత్వ సృజనలో చంద్ర ఏవో కొన్ని అనుభవాలకో, అభిప్రాయాలకో పరిమితం కాలేదు. ఆలు మగల మధ్య వివాదం ముగిసాక రాజీ పడటానికి చేసే ప్రయత్నం, ఎప్పుడైనా ఒకరోజు అదే పనిగా వెంటాడే పాట, evening walk, నిద్ర పట్టని రాత్రి - ఇలా అనేక సజీవమైన, సహజమైన జీవితానుభవాలకి సున్నితంగా, నిజాయితీగా స్పందించారు. మళ్ళీ మళ్ళీ చదివి, మనల్ని మనం అద్దంలో చూసుకోగలిగే కవితలనేకం ఇందులో ఉన్నాయి. 

అప్పుడప్పుడూ అకారణంగా కలిగే మెలాంకలీ, నిరాసక్తత గురించి రాసిన “అబ్బ పోనిద్దూ” వంటి కవితలు కూడా బాగున్నాయి. దుఃఖం రెండు కారణాల వల్ల కలుగుతుంది. ఒకటి పోగొట్టుకోవటం, రెండవది పోందలేకపోవటం. ఇందులో రెండవ రకానికి చెందిన దుఃఖం “బొంగురు గొంతు పాట“, “అట్లాగని పెద్ద బాధాఉండదు” వంటి కవితల్లో వ్యక్తమౌతుంది. 

ఆకట్టుకొనే పదచిత్రాల్ని అలవోకగా కట్టగల నేర్పు, ఊహా శక్తి చంద్ర కున్నాయి. “ద్వంద్వం” అనే ఈ కవిత చూడండి: 

“పచ్చటి వల పన్ని
పగలంతా ఎదురు చూసింది
ఒంటికాలి మీద కొంగజపంతో చెట్టు
మాపటేళకు వచ్చి వాలి ఇరుక్కుపోయింది పిట్టలగుంపు-
ఒకటే గలలలు 
అష్టావధానం 

అష్టావధానం అనే పేరు విన్నారా...? ఇది ఒక సాహిత్యపు ఆట అని చెప్పవచ్చు। ఒక పండితునికి ఎనిమిదిమంది పండితులు ఎనిమిది ప్రశ్నలు ఇస్తే ఆతడు ఛందొబద్ధ కవిత్వ రూపమయిన పద్యాలలో చెప్పాలి. అదీ ఒక పదం తరువాత మరొక పాదం అప్పటికప్పుడు చెప్పాలి . చివరగా నాలుగు పాదాలూ వప్పచెప్పాలి. అందులో ఎనిమిది ప్రశ్నలూ రక రకాలుగా ఉంటాయి. వాటిలో దత్తపది ఒకటి. దత్తపది అంటే నాల్గు పదాలు ఇచ్చి వాటిని నాల్గు పాదాలలోనూ కావలసిన అర్థంలో అవధాని చెప్పడం అందులో చిత్రమైన అర్థము ఉండాలి. 


ఉదాహరణకి దోసె, పూరీ, వడ,సాంబారు అనే నాలుగు పదాలని నాల్గు పాదాలలో ఇముడ్చుతూ ఆ శబ్దంలోనిఅర్థంలో చెప్ప కూడదనేది నియమము 

ఈ పద్యాన్ని చూడండి 
వర్ణన: శివ కల్యాణం। శివుడికి దోసె, పూరీ ,వడ, సాంబారు అంటకట్టాలి।
పద్యం: 
జడలో దోసెడు కొండమల్లికలతో సౌరభ్యముల్ చిమ్మి వ
చ్చెడు పూరీతిగ హాస చద్రికలతో సింధూరసీమంతియై
వడకున్ గుబ్బలి ముద్దుపట్టినుదుటన్ వాసంతియై నిలుచు ఆ
పడతిన్ పత్నిగ స్వీకరించితివి సాంబారుద్రా! సర్వేశ్వరా!!




ఈ పద్యంలో మొదటి పదంలోని జడలో దోసెడు అంటూ దోసె అనే శబ్దాన్ని దోసెడు నిండుగా అని వేరే అర్థంలో ఉపయోగించారు।రెండవ పాదంలో పూరీతిగ అనే చోటా పూరీ అనే శబ్దాన్ని పూవు వలే అనే వేరే అర్థంలో ఉపయోగించారు। అలాగే మూడవ పాదంలో వడ అనే శబ్దాన్ని వడకిపోవడం అనే అర్థంలో ఉపయోగించారు.
ఇక నాల్గవ పాదంలో చివరి భాగంలో సాంబా రుద్రా అంటూ సాంబారు అనేశబ్దాన్ని ఉపయోగించారు. ఇలాగ తెలుగు భాషకు మాత్రమే ఉన్న సౌలభ్యం.

 


శ్రీశ్రీ మహాప్రస్థానికి చెలం యోగ్యతా పత్రం: ఒక మహా ప్రహసనం!

శ్రీశ్రీ మహాప్రస్థానాన్ని తెరిచీ తెరవగానే మనకు కనిపించేది 'యోగ్యతాపత్రం చెలం' అన్న పీఠిక. ఏమిటీ చెలం!...'అచలము' 'చలం'గా 'చెలం'గా అపభ్రంశమైన తీరిది! ఇంతకీ ఎవరీ 'చెలం'? శ్రీ గుడిపాటి వెంకటాచలం. అనగా, మూలశబ్దం 'అచలం' (వేంకట్శఅచలర్స వేంకటాచలం కాబట్టి). 'అచలా'న్ని 'చెలం'గా మార్చుకున్న తీరిది! దాంతో గందరగోళం నెలకొంది! అర్థం వెదుక్కోవాల్సి వస్తోంది! అచలం అనగా కదలనిది కొండ 

చలం కదిలేది. చెలం అంటే అర్థంలేని పొల్లు 

పదం. ఏ శబ్దకోశాన్ని వెదకినా మనకు శబ్దం కనిపించదు. అర్థం దొరకదు. సరి, ఇంతకూ ఈ 'చెలం' ఎవ్వరు? కవియా? కాడు. విమర్శకుడా? కాదు 

అలంకారికుడా? కానేకాడు. మరి!..ఒక కథకుడు! ఒక నవలాకారుడు! అనగా కవి కాని, విమర్శకుడు కాని ఒక వ్యక్తి చేత తన కవితాసంకలనానికి 'ముందుమాట' లేదా పీఠిక వ్రాయించుకున్నాడన్నమాట మన శ్రీశ్రీ!! ఇంతకీ, ఎందుకిలా అడగడమమంటే, ఒక కావ్యానికి, ఒక కవిచేత లేదా విమర్శకుని చేత, కనీసం ఒక పండితునిచేత పీఠిక వ్రాయిస్తే, దానికి కొంత న్యాయం జరుగుతుంది కదా? కావ్యవిశేషాలు తెలిపి కవి హృదయం ఆవిష్కరింపబడుతుంది కదా? అని ఒక ఆశ. అందుకే, శ్రీశ్రీ పప్పులో కాలేశాడని చెప్పాలిక్కడ. ఐనా చెలం ఎంతో నిజాయితీగా కవిత్వాన్ని తూచేరాళ్లు తనదగ్గర లేవన్నాడు. ఐనా సరే. 'అనుభవించి పలవరించమన్నాట్ట శ్రీశ్రీ'. దీనికి పురుషకారం రుక్మిణీనాథశాస్త్రి! (చూడు పు.7మహాప్రస్థానం 14వ ముద్రణ, 1973సం. పూర్వం నారదుడు వాల్మీకిని రామాయణం వ్రాయమని కోరాడుట. ఆపై బ్రహ్మ కూడా రికమెండ్‌ చేశాడట! అలా ఉంది వీరి కథ. ఆయనకిక తప్పింది కాదు. అందుకే దీనినిండా (చంచలమైన) చెలం పలవరింతలే కనిపిస్తాయి మనకు! 

  అప్పటిదాకా తనకి శ్రీశ్రీ గానీ, శ్రీశ్రీ కవిత్వంగానీ తెలియదనే అంటున్నాడు, ఇంకానయం అసలు కవిత్వమనే పదార్థం గూర్చే తనకు తెలియదనలేదు!...అంతేనా తనకి విమర్శ చేతకాదనీ, తానొక విమర్శకుడిని కాననీ ఒప్పుకున్నాడు కూడా (పు.10) 

అసలు పీఠిక మొదటివాక్యమే ఇలా ఉంటుంది. 

  ''ఇది మహాప్రస్థానం సంగతి కాదు. ఇదంతా చెలం గొడవ'' (పు.7) అని. మహాప్రస్థానం గురించి కానప్పుడు అది పీఠికెలా అవుతుంది అన్నదే పెద్దప్రశ్న. 

  ఇంతకీ ఏం చెప్పాడు తన పీఠికలో!...శ్రీశ్రీ కవిత్వంలోని ఏ ఏ ఎత్తుల్ని, లోతుల్ని, వైశాల్యాల్ని ఎత్తి చూపాడు చెలం? అలాంటిదేమీ లేదనే సమాధానం. 

  అనగా కవిత్వం విషయం తప్ప అన్నీ చెప్పాడు! పైగా కవుల్ని, విమర్శకుల్నీ, పాఠకుల్నీ, మన ప్రాచీన సాహిత్యాన్ని, భగవంతున్ని, భక్తుల్ని...ఇంకా అనేకుల్నీ, అనేకుల్ని తిట్టిపోశాడు, తిట్టిన తిట్టు తిట్టకుండా! కారణం ఆయనకు తెలిసిందల్లా అదొక్కటే కాబట్టి! తిట్టడమే కాబట్టి! ఇది ఒక ప్రహసనంలా లేదూ? ఇలా, ఈ యోగ్యతాపత్రం ఒక కథకుడు లేదా నవలాకారుడు ఒక కవికిచ్చిన సర్టిఫికెట్‌, లేదా ప్రశంసాపత్రం అన్నమాట!...దీనిని నిశితంగా తార్కిక దృష్టితో చూస్తే, దీనిలో శ్రీశ్రీని గూర్చిన కొంత వెటకారమూ కనిపించకపోదు. దానిని పాఠకుల విజ్ఞతకే విడిచిపెడదాం. ఇంకాస్త ముందుకెళ్దాం 

ఇవి 'గీతాల'ని ఒకచోట, 'పద్యాల'ని మరోచోట చెప్పాడు చెలం. (శ్రీశ్రీ పద్యాలని పు.8లోనూ శ్రీశ్రీ గీతాలు అని పు.12లోనూ) 

ఇవి గీతాలా? లేక పద్యాలా? అన్న సందేహం పాఠకునికి కలగకమానదు. 

పద్యాల నడుం విరగ్గొడతామనే వాళ్లు పద్యాలు వ్రాస్తారా గీతాలనే అందాం. లేదా ఎంచక్కా 'పాటల'నే అందాం మన తెలుగుభాషలో. 

  ఇందులో మధ్య మధ్య వచనం కూడా ఉంది. మరికొన్ని చోట్ల రెండూ (వచనం, గీతం) కలిపినవి ఉన్నాయి...మరి వాటినేమందాం..మధ్యేమార్గంగా కవితలంటే సరిపోలా! కానీ కవితలంటూ మీరే అంటున్నారు కాబట్టి కవిత్వమున్నదే కవిత కాబట్టి శ్రీశ్రీ కావ్యం నిండా కవిత్వమున్నదని మీరే ఒప్పేసుకున్నారు కదా! అని మాత్రం నిలదీయకండి. మరోదారి లేకనే యీ అవస్థంతా. 

ఇంకాస్త ముందుకెళదాం. ''కృష్ణశాస్త్రి పద్యాలు చదివి, అర్థం విడదీసి ఏది గొప్పతనం చూపమంటే చూపలేకపోయినాను పూర్వం. శ్రీశ్రీ అగ్గిపుల్లలోనూ, కుక్కపిల్లలోనూ కవిత్వం చూపమంటే చూపలేను ఈనాడూ. అగ్గిపుల్ల వంక..ముఖ్యంగా పుచ్చిన అగ్గిపుల్ల వంక చాలాసేపు చూడమంటాను. కుక్క 

పిల్లను...తల్లి చచ్చిన దిక్కులేని గజ్జి కుక్కపిల్లని పెంచమంటాను'' అంటాడు (పే.11.12) 

ఇదీ వీరి విమర్శనా విధానం! పుచ్చిన అగ్గిపుల్లవంక తదేకంగా చూడాలట ఎందుకో! ఓహో, శిల్పం విషయం ప్రస్తావనకు వచ్చింది కదూ కవితలో. 

ఔనౌను శిల్పమనర్ఘం (ఋక్కులు. పు. 30) అన్నాడు కదా శ్రీశ్రీ. ఆ విరిగిన లేదా పుచ్చిన అగ్గిపుల్లలో శిల్పం కనిపిస్తుందేమో. ఓహోహో..కవితాశిల్పమంటే ఇదేనా...అలాగే తల్లిలేని గజ్జికుక్కని పెంచుకోవాలట.. ఎందుకట...(నిజానికి చెలం చేసిన పని అదేకదా...తనకున్న గజ్జి ఆలోచనలను తన పుస్తకాల ద్వారా సమాజంపై రుద్దజూశాడు కదా) . సాహిత్యం 'సామాజిక ప్రయోజనా'న్ని సైతం కలిగించాలిగా..అందుకేనేమో..శ్రీశ్రీ అభిమానుల విషయమలా ఉంచండి. స్వయంగా శ్రీశ్రీ కూడా ఆ పని చేసి ఉండడు. అనగా అలాంటి గజ్జికుక్కని పెంచుకుని ఉండడు, చలం చెప్పిన తరువాత కూడా. వీటినే సొల్లుకబుర్లంటారు. అనగా సాధ్యాసాధ్యాల విషయం ఆలోచించకుండా తాను స్వయంగా ఆచరించకుండా ఇతరులకి చెప్పే మాటలని అర్థం. 

అంతేనా! కృష్ణశాస్త్రి కవిత్వాన్ని కించపరుస్తూ, శ్రీశ్రీ కవిత్వాన్ని పైకెత్తాడు (పు.11) చెలం. 

మన కృష్ణశాస్త్రి ఉన్నత హిమాలయ శిఖరాల్లో కురిసిన కవితావర్షం పాయకై దేశాల వెంట ప్రవహించి, చివరకి సైడుకాలువల్లో పారుతున్న సమయాన తన భీషణాతాప జ్వాలలతో ఆవిరి పొగలు లేపి, ఆకాశమార్గాన విహరింపజేసి, రక్షించాడు శ్రీశ్రీ. బలి తలపై మోపినట్టు, కృష్ణశాస్త్రి తలపై పాదం మోపి పాతాళానికి త్రొక్కి, శ్రీశ్రీ నిండా గాలి కొట్టి, గాలిబుడగను చేసేసి ఆకాశవీధుల్లో కెగరేయజూసాడు తన తడాఖాని చూపిస్తూ. ఒక గీతని చెరపకుండా, చిన్నదిగా చేయడానికి, దాని ప్రక్కన ఓ పెద్దగీత గీస్తే చాలునట (దీనికి వైస్‌ వెర్సా (విపరీతంగా) కూడా చెప్పుకోవచ్చు) ఆ పనే చేశాడు మన చెలం. 

  కృష్ణశాస్త్రి కవిత్వం సైడుకాల్వల్లో పారుతోందిట.. 

(మరి దాన్ని జుర్రుకోడానికి శ్రీశ్రీ ఎందుకు అర్రులు చాచాడో.. ఎందకాయన వెంటపడి తిరిగాడో...చివరికాయన వేషభాషల్ని సైతం ఎందుకు అనుకరింపజూచాడో కదా. (చూడు. సంసారంలో శ్రీశ్రీ పుట.399, 401) ఇక శ్రీశ్రీ ఆవిరిపొగలు లేపి ఆకాశమార్గాన విహరింపజేశాట్ట. నిజమే శ్రీశ్రీ నోట్లోంచి వేడివేడి పొగలు మాత్రం వచ్చేవిట ...అవి ఏం పొగలు అని మాత్రం అడక్కండి! 

నిజమే, యథార్థమే చెప్పాడు చెలం..భేష్‌! 

  మరొక్కమాట. కృష్ణశాస్త్రి కవిత్వాన్ని అర్థం చేసుకుని విశ్లేషించలేకపోయానని (పు.11) చెప్పుకున్నవాడే మళ్లీ అది మరచి, మైమరచి, ఆంధ్రషెల్లీ కృష్ణశాస్త్రి) కవిత్వాన్ని కించపరుచుతూ మాట్లాడటంలోని ఔచిత్యమెంత? దీనినే -ుnషసుు|సశ షశష|ప|nష (పరస్పర విరుద్ధ భావ ప్రకటన) అంటారు సుమా! అంతేకాదు. ూ||ూnగ షశష|ప|nష (దూకుడుమాటలు) అని కూడా. ఎంతైనా చెలం మేధావి కదా! మహారచయిత కదా..మరింత ముందుకెళ్దామా! 

ఇంకేమంటున్నాడు చెలం. 

  శ్రీశ్రీ కవిత్వమూ, పాల్‌రోబ్సన్‌ సంగీతమూ ఒకేరకం అంటుంది సౌరిస్‌. ఆ రెంటికీ హద్దులు, ఆజ్ఞలూ లేవు. అప్పుడప్పుడు లక్షణాలను, రాగాలను మీరి చెవి కిర్రుమనేట్టు ఇద్దరూ అరుస్తారు. ఏమీ రసం లేకుండా ఎశెషగా ఎక్కడికీ ఏమీ చేతకాని వాళ్లమల్లే జారిపోతారు...బుద్ధి ఉన్న వాడెవ్వడూ అతనిది సంగీతమనిగాని, ఇతనిది కవిత్వమని గాని ఒప్పుకోడు ఒప్పుకోటమూ లేదు. (పు.8) 

  భేష్‌! మొత్తానికి శ్రీశ్రీ కవిత్వంలో అరపులు (నినాదాలు) ఉన్నాయన్నది మాత్రం పసిగట్టాడు చెలం. 

ఇక మనం ప్రత్యేకంగా చెప్పాల్సిన పని లేదు, మహాప్రస్థానంనిండా అరపులేనని/కేకలేనని/ నినాదాలేనని 

కాగల కార్యం గంధర్వులే తీర్చారు. ఇంకా ఏమంటున్నాడో చూడండి! 

కవిత్వంలోనూ, జీవితంలోనూ ఊ-ుnుపా ుౌ ూుసd శnd షఠుషగఠష లేకపోవడం దేశభక్తి కన్న హీనమైన పాపం. ఆత్మలోకంలో దివాలా అట (పుట.7) ఏమిటీ, విడ్డూరం. చెలం ఇట్లా మాట్లాడ్డం ఏమిటి...ఊ-ుnుపా ుౌ ూుసd (పదాల పొదుపు) చాలా గొప్పదే కావచ్చు. అభ్యంతరం ఏమీ లేదు మనకు. కానీ అది లేకపోవడం దేశభక్తి కన్న హీనమైన పాపం అనడమేమిటి అంటే దేశభక్తి పాపమా? అంటే దేశద్రోహం పుణ్యమా? అదేమిటీ! తల తిరిగిపోతోంది సుమా. ఈ మహానుభావుని మాటలకి. అతి తెలివితేటలకి. ఇంకా ఏమైనా అన్నాడా చెలం..అనకపోవడమేమిటి ఇంకా ఇంకా అన్నాడు. 

ప్రభుత్వాలు, న్యాయస్థానాలు. రక్షకభటవర్గాలు, చెరసాలలు, ఉరికొయ్యలు, భావకవిత్వం ఇవన్నీ మీ ప్రియమిత్రులు. వీళ్లందరి అధ్యక్షుడు మీ దేవుడు. మీ డబ్బుకి దాసుడు. మీ నంగి పూజలకి, స్వార్థప్రార్థనలకి వశ్యుడు. దొంగభక్త పరాధీనుడు అంటూ ఇలా, దేవుని సైతం విడిచిపెట్టడం లేదు కదా..వీరు అంత గొప్ప నాస్తికులే అయినప్పుడు తన నవలకి దైవమిచ్చిన భార్య అని పేరెందుకు పెట్టుకున్నారట....ఐతే ప్రభుత్వాలు, న్యాయాస్థానాలూ గట్రా లేని వ్యవస్థనే కోరుకుంటున్నారా.. ఆశ్చర్యమే... 

  అంతేకాదు. తన రాతలతో అందరినీ నట్టేట ముంచి, తాను మాత్రం భార్యాపిల్లలతోసహా రమణాశ్రమానికి ఎందుకు పారిపోయాట్ట? రమణమహర్షిని భగవాన్‌ రమణ మహర్షి అని కాళ్లట్టుకుని స్తుతించాట్ట..వాళ్లు పెట్టింది తేరగా తింటూ చెక్క భజన ఎందుకు చేసాట్ట? ఇంకా ఇంకా ఏమంటున్నాడు చెలం! అదుగో! ఆ మూల పాతగోరీలకేసి మొహాలు తిప్పుకుని నగిషీలు చెక్కుతున్నారు పాతపదాలకీ, ఊహలకీ, చిత్రికలు పట్టి ప్రేయసి మెల్లకన్ను మీద పద్యాలు అల్లుతున్నారు రామాయణాలూ, శర్మిష్ఠలూ, వృద్ధమునులూ వ్రాసి అర్పిస్తున్నారు 'భారతి'కి నైవేద్యంగా అని వెక్కిరిస్తున్నాడు కూడా. 

అదేమిటి! పాతంతా చెత్త, క్రొత్తంతా వింతయేనా! 

నేటి శ్రీశ్రీ రచనలు చలం రచనలు రేపటికి పాతవైపోవూ! మానవతావాదాన్ని మరచి మెల్లకంటి వాళ్లని, గ్రుడ్డివాళ్లనీ, అంగవికలురనీ వెక్కిరించి వాళ్లకి మనఃక్షోభని కలిగించడమే విజ్ఞుల లక్షణమా? 

ఇంతకీ ఏ సాహిత్యం గొప్పది? పరాయి మగాడితో ఆడదాన్ని (చూడు: చలం మైదానం) , పరస్త్రీతో మగవాడిని (చూడు: చలం దైవమిచ్చిన భార్య) లేచిపొమ్మని చెప్పే చలం నవలలు గొప్పవి, మిగతా రచనలు మాత్రం హేయమైనవన్నమాట.. ఇంకా ఏమంటున్నాడు చెలం! ఇంకా ఏమనాలి? మన ప్రాచీన సాహిత్యాన్ని ముఖ్యంగా రామాయణాన్ని, మన దేవతల్నీ..కట్టగట్టి ఏకంగా తిట్టిపోశాడు కదా. ఇది చాలదూ! ఏరుదాటి తెప్ప తగిలేస్తున్నాడు కదా! 

రామాయణ భారతాదుల్లో ఒక కల్పన ఉంది. ఒక ప్రతీకాత్మకత ఉంది. నిలువెత్తు భారతీయతా ఉంది. సంస్కారం ఉంది. ఆదర్శం ఉంది. విశ్వదృక్పథం ఉంది. విశ్వకల్యాణ వాంఛా ఉంది. ఒక సత్యాన్వేషణా ఉంది. మహోత్కృష్టమైన కవిత్వమూ ఉంది. గొప్ప సందేశమూ ఉంది. వీటిల్లో శతాంశమైనా, సహస్రాంశమైనా వీళ్ల రచనల్లో ఉందా అంతేకాదు అలాంటి మహాకావ్యాలను రచించగల తాహతు వీళ్లకెలాగూ లేదు. కనీసం వాటిని అర్థం చేసుకోగల స్థోమతైనా వీళ్లకి ఉందా? దీన్నే గ్రుడ్డొచ్చి పిల్లని వెక్కిరించడమంటారు. 

హిందూ మతాన్నీ, నమ్మకాలనీ, సాహిత్యాన్నీ, దేవతలనీ..అన్నిటినీ తిట్టాడు కదా..అలాగే ఇతర మతాలనీ, వాళ్ల దేవతలనీ తిట్టలేదేం...ఉప్పుపాతర వేస్తారు. అంటే మన సంయమనం, మన క్షమాగుణం, మన పరమత సహనం, మన శాంతియుత సహజీవన విధానం..ఇవన్నీ ఇవేనా మన దోషాలు?.. ఇంతకీ! పీఠిక పేరిట ఏమిటీ గోలంతా... ఏమీ లేదు! ఒక్కమాటలో శ్రీశ్రీ 'మహాప్రస్థానాని'కి (అనగా, అంతిమయాత్రకి) చెలంగారి బ్యాండుమేళం! 

- గన్ను కృష్ణమూర్తి
 

పుట్టపర్తి నారాయణాచార్యులు

 
వేపచేదు వెబ్ సైటు నుంచిఉపోద్ఘాతం-

"ఏమానందము భూమీతలమున
శివతాండవమట శివలాస్యంబట..."

ఆధునిక మహాకావ్యంగా పలువురు పండితులు అభివర్ణించే శివతాండవ కావ్యం యొక్క సృష్టికర్త, తెలుగు సాహితీకారులలో అగ్రగణ్యుడు, బహుబాషా కోవిదుడు పుట్టపర్తి నారాయణాచార్యులు. నారాయణాచార్య విరచితమైన ఆ కావ్యం చదువుతున్నంతసేపూ గుక్క తిప్పుకోనీయదు. కనురెప్ప వాల్చనీయదు. ఆ కావ్యంలో ఆయన సాధించిన లయాత్మక సౌందర్యం అనితరసాధ్యం. అందుకే ఆ కావ్యాన్ని ఆధునిక మహాకావ్యంగా పలువురు పండితులు అభివర్ణిస్తారు.





 జీవిత విశేషాలు
పుట్టపర్తి నారాయణాచార్యులు 1915, మార్చి, 28 వ తేదీన అనంతపురం జిల్లా అనంతపురం మండలంలోని చియ్యేడు గ్రామంలో జన్మించారు. ఆయన తండ్రి శ్రీనివాసాచార్యులు, తల్లి లక్ష్మిదేవి గొప్ప సంస్కృత ఆంధ్ర పండితులు. అసలు వారి ఇంటి పేరు తిరుమల వారు. కృష్ణదేవరాయల రాజగురువు తిరుమల తాతాచార్యుల వంశం వారిది. తాతాచార్యులు గొప్ప శాస్త్ర పండితుడు. ఆయన గురించి కొందరు అల్పబుద్ధుల వల్ల హాస్యకథలు పుట్టాయి. ఆ తర్వాత వారి వంశీయులు చిత్రావతీ తీరంలో పుట్టపర్తిలో ఉండడం వల్ల ఇంటిపేరు పుట్టపర్తి అయింది.

నారాయణాచార్యులు చిన్న వయసులోనే భారతం, భాగవతం, పురాణాలతో బాటు సంగీతం కూడా నేర్చుకున్నారు. ఆయన తిరుపతి సంస్కృత కళాశాలలో సంస్కృతం నేర్చుకున్నారు. కపిలస్థానం కృష్ణమాచార్యులు, డి.టి. తాతాచార్యులు లాంటి గొప్ప సంస్కృత పండితుల వద్ద వ్యాకరణం, ఛందస్సు, తదితరాలు నేర్చుకున్నారు. పెనుగొండలో రంజకం మహాలక్ష్మమ్మ దగ్గర భరత నాట్యం నేర్చుకున్నారు. సంగీతం, సాహిత్యం, నాట్యం ఆయనలో త్రివేణీ సంగమంలా మిళితమయ్యయి. చిన్నప్పుడు నాటకాల్లో ఆడవేషాలు వేయడమే గాక సీనుల మధ్య తెర లేచేలోపు నాట్యం చేసే వారు.

ప్రొద్దుటూరు వీరి అత్తగారి ఊరు. మొదట ఆయన పని చేసింది అనంతపురంలో. అప్పటికింకా స్వాతంత్ర్యం రాలేదు. ఆ కళాశాల ప్రిన్సిపాల్ మీనన్ కి సమయం దొరికితే చాలు, ఆంగ్లేయుల్ని తనివితీరా పొగడడం, గాంధీ వంటి వారిని తిట్టడం పరిపాటిగా ఉండేది. అది సహించలేని పుట్టపర్తి ఆయనతో వాగ్యుద్ధానికి సిద్ధపడడమే గాక ఆ ఉద్యోగానికి రాజీనామా చేసి కొన్నాళ్ళు తిరువాన్కూర్ లోనూ, కొన్నాళ్ళు ఢిల్లీ లోనూ, ప్రొద్దుటూరు లోనూ పనిచేసి చివరకు కడపలో స్థిరపడ్డారు. కడపలో శ్రీ రామకృష్ణా ఉన్నత పాఠశాలలో ఆయన ఉపాధ్యాయుడుగా పనిచేశారు. సాహితీ సృష్టి అంతా కడపలోనే జరిగింది.

ఆయన బహుభాషావేత్త, అనేక భాషల్లో పండితులు. తుళు, ఫ్రెంచి, పర్షియన్ లాంటి 14 భాషలు నేర్చుకున్నారు. హృషీకేశ్ లో ఆయన పాండిత్యాన్ని పరీక్షించిన శివానంద సరస్వతి ఆయనకు "సరస్వతీపుత్ర" బిరుదునిచ్చారు. ఆయనకు లెక్కలేనన్ని సత్కారాలు జరిగినా, ఎన్ని బిరుదులు వచ్చినా ఈ ఒక్క బిరుదునే గొప్ప గౌరవంగా భావించి ఆయన ఉంచుకున్నారు.

పుట్టపర్తి ఆనేక ప్రసిద్ధ తమిళ, కన్నడ, మలయాళ, మరాఠీ కావ్యాలను తెలుగులోనికి అనువదించారు."లీవ్స్ ఇన్ ది విండ్", దుర్యోధనుడి కథ ఆధారంగా వ్రాసిన "ది హీరో" ఆంగ్లంలో ఆయన స్వంత రచనలు. ఆయన ఆంగ్లంలో మరిన్ని రచనలు చేసి ఉండేవారే. ఆయనకు ఆంగ్లం నేర్పిన వి.జె. పిట్ అనే దొరసాని అప్పటి పెనుగొండ సబ్ కలెక్టర్ భార్య. ఆమె కేంబ్రిడ్జ్ యూనివర్సిటీ లో బ్రౌనింగ్ పై రీసెర్చ్ చేసి డాక్టరేట్ పొందింది. అప్పట్లోనే ఈయన వ్రాసిన లీవ్స్ ఇన్ ది విండ్ కావ్యం చూసి హరీంద్రనాథ్ చటోపాధ్యాయ పెద్ద కితాబు ఇచ్చారు.

అయితే పిట్ దొరసాని మాత్రం "ఇంగ్లీషులో వ్రాయడానికి అనేక మంది ఇండియన్స్ ప్రయత్నించి ఫెయిలైనారు. మీరెంత కష్టపడినా మిమ్మల్ని క్లాసికల్ రైటర్స్ ఎవరూ గౌరవించరు. అందుకే బాగా చదువుకో. కానీ ఇంగ్లీషులో వ్రాసే చాపల్యం పెంచుకోవద్దు." అని చెప్పింది. దాంతో ఆయన చాలా రోజులు ఆ ప్రయత్నమే చేయలేదు. అయితే ఆ తర్వాత చాలా కాలానికి భాగవతాన్ని ఇంగ్లీషులోకి అనువదించడంతో బాటు ది హీరో నాటకాన్ని వ్రాశారు. కథంతా స్వీయ కల్పితమే.

ఆయన చరిత్రను ఎంత లోతుగా అధ్యయనం చేశాడంటే చరిత్రకారులకు ఆయన్ను పట్ల గొప్ప గౌరవముండేది. ఒకసారి ఆయనకు కమ్యూనిస్టులు సన్మానం చేసినప్పుడు ఆంధ్రుల చరిత్రలో గాఢమైన అభినివేశమున్న మల్లంపల్లి సోమశేఖరశర్మ "ఆయన్ను కవిగా కంటే చారిత్రకునిగా గౌరవిస్తానని" సందేశం పంపాడు. తర్వాత పుట్టపర్తి చారిత్రకులను ఇరుకున పెట్టిన సందర్భాలు చాలానే ఉన్నాయి. ఒకసారి అనంతపురం కళాశాలలో చరిత్ర అధ్యాపకుణ్ణి ఒకరిని ఒక శాసనం గురించి ప్రస్తావిస్తూ "సంపెట నరపాల సార్వభౌముడు వచ్చి సింహాద్రి జయశిల జేర్చునాడు అని ఉంది కదా వీడెవడు ఈ సంపెట నరపాల గాడు?" అని అడిగి, ఆయన దిగ్భ్రాంతుడై నిలబడి పోతే, తనే సమాధానం చెప్పాడు~: "కృష్ణదేవరాయలేనయ్యా, వాళ్ళ వంశం తుళు వంశం, ఇంటివాళ్ళు సంపెట వాళ్ళూ" అని.

భారత ప్రభుత్వం ఆయనకు పద్మశ్రీ పురస్కారాన్నిచ్చింది. ఆయితే ఆయన నిజానికి జ్ఞానపీఠ అవార్డు పొందడానికి అన్నివిధాలా అర్హులనీ, ఆయనకు ఆ అవార్డు రాకపోవడం తెలుగువారి దురదృష్టమనీ పలువురు పండితులు భావిస్తారు. గుర్రం జాషువా "పుట్టపర్తి నారాయణాచార్యుల కంటే గొప్పవాడెవ్వడు?" అని ప్రశ్నించాడు. దేశంలోని అన్ని ప్రాంతాలలో, హైదరాబాదు, చెన్నై, కలకత్తా లాంటి అన్ని నగరాలలో ఆయన సత్కారాలు పొందారు. శ్రీ వెంకటేశ్వర, శ్రీ కృష్ణదేవరాయ విశ్వవిద్యాలయాలు ఆయనకు డి.లిట్. ప్రదానం చేశాయి. ఆయన కడప లోని రామకృష్ణా హైస్కూల్లో టీచర్ గా పని చేసి 1990 సెప్టెంబర్ 1న స్వర్గస్థుడయ్యాడు.


 రచనలు
కేవలం పన్నెండేళ్ళ వయసులోనే విజయనగర రాజుల రెండవ రాజధాని ఐన పెనుగొండ దీనావస్థను చూసి హృదయం ద్రవించేలా "పెనుగొండ లక్ష్మి" అనే గేయ కావ్యం రాశాడు. చిత్రంగా తర్వాత ఆయన విద్వాన్ పరీక్షలు వ్రాసేటప్పుడు తాను చిన్నతనంలో వ్రాసిన ఈ కావ్యాన్నే చదివి పరీక్ష వ్రాయవలసి రావడం ఒక కమనీయ ఘట్టం. చమత్కారమేమిటంటే ఆ పరీక్షలో ఆయన ఉత్తీర్ణుడు కాలేక పోయాడు. దానికి కారణం "పెనుగొండ లక్ష్మి" కావ్యం నుంచి వచ్చిన ఒక రెండు మార్కుల ప్రశ్నను ముందుగా మొదలు పెట్టి ఆ ఒక్క సమాధానమే 40 పేజీలు వ్రాస్తూఉండిపోవడంతో సమయం అయిపోవడం. ఆ ప్రశ్నకు "పూర్తి" మార్కులు (అంటే 2 మార్కులు) వచ్చినా ఆ మార్కులతో ఆయన పాస్ కాలేకపోయారు. ఆయన బడికి వెళ్ళే రోజుల్లోనే షాజీ, సాక్షాత్కారము అనే కావ్యాలు వ్రాశారు.

తాను కేరళ విశ్వవిద్యాలయంలో ఉన్నప్పుడు విశ్వనాథ సత్యనారాయణ నవల ఏకవీర ను మలయాళం లోనికి అనువదించాడు. పండితులు ఒకరి పాండిత్యాన్ని మరొకరు మెచ్చరని అంటారు. కాని పుట్టపర్తివారి విషయంలో మాత్రం దీనికి విరుద్దం. ఒక సారి విజయవాడలో పుట్టపర్తి తన "శివతాండవం" గానం చేసినప్పుడు విశ్వనాథ సత్యనారాయణ ఆనంద పరవశుడై ఆయనను భుజాలపైన కూర్చోబెట్టుకుని ఎగిరాడు. ఇంకొక సారి వైజాగ్ యూనివర్సిటీలో ప్రాకృత భాషల గురించి మాట్లాడుతున్నప్పుడు ఉపన్యాసం ఐపోయాక ప్రాకృత భాషలలో పాండిత్యం గల పంచాగ్నుల ఆది నారాయణ శాస్త్రి సభికులలో నుంచి వచ్చి పుట్టపర్తికి సాష్టాంగనమస్కారం చేశారు.

తెలుగులో ఆయన వ్రాసిన "శివతాండవం" ఆయనకు ఎనలేని కీర్తిప్రతిష్టలు తెచ్చిపెట్టింది. దీనిని అనేకమంది పండితులు ఆధునిక మహా కావ్యంగా అభివర్ణిస్తారు. ఇది ఆరు భాగాలుగా ఉంది. దేశవ్యాప్తంగా ఆయన ఎక్కడికి వెళ్ళినా అందరూ శివతాండవం గానం చేయమనే వారు. తెలుగు అర్థం కాని వారు సైతం ఆ మాత్రాచ్ఛందస్సు లోని శబ్దసౌందర్యానికి పరవశులయ్యేవారు. ఆయన గాత్ర మాధుర్యం ఎటువంటిదంటే శివతాండవాన్ని ఆయన స్వయంగా గానం చేయగా విన్న వాళ్ళు "ఆ శివుడు ఆడితే చూడాలి-ఆచార్యులవారు పాడితే వినాలి" అని భావించేవారు.

ఆయన 140 పైగా గ్రంధాలు రచించారు. అందులో నవలలు, నాటకాలు, కావ్యాలు, సాహిత్య విమర్శనము, చారిత్రక రచనలు మొదలైనవి ఉన్నాయి. ఇటీవల ఆయన రచనల్లో కొన్ని "వ్యాసవల్మీకం", మహాభారత విమర్శనము (2 భాగాలు), ప్రాకృత వ్యాసమంజరి, స్వర్ణగేయార్చనం (సతీమణి కనకమ్మ తో కలిసి రచించిన భక్తి గీతమాల) మొదలైనవి ప్రచురితమయ్యయి.


ఆయన వ్రాసిన అనేక కృతుల్లో కొన్ని దిగువ ఇవ్వబడినవి.

తెలుగులో స్వతంత్ర రచనలు. 
పెనుగొండ లక్ష్మి, షాజీ, మేఘదూతము, సాక్షాత్కారము, పండరీ భాగవతమ్ (ఓరియంటల్ లిటరరీ అవార్డ్), శ్రీనివాస ప్రబంధమ్, ఆగ్నివీణ, ప్రబంధ నాయకులు, పాద్యము, సిపాయి పితూరీ, గాంధీ ప్రస్థానం, క్రాంతి సందేశం, అనురాగం, ఆశ, స్మృతి, ఓదార్పు, ఎడబాటు, వీడుకోలు, ఆంధ్ర భారతోపన్యాసాలు, భాగవతోపన్యాసాలు, రామకృష్ణుని రచనా వైఖరి, వసుచరిత్ర విమర్శనమ్, విజయనగర రాజ్య సాంఘిక చరిత్ర, మొదలైనవి 7,000 కృతులు

ఆంగ్లంలో స్వతంత్ర రచనలు 
లీవ్స్ ఇన్ ది విండ్. 
ది హీరో 
మలయాళంలో స్వతంత్ర రచనలు 
మలయాళ నిఘంటువు 
సంస్కృతంలో స్వతంత్ర రచనలు 
త్యాగరాజ స్వామి సుప్రభాతం. 
చెన్నకేశవ సుప్రభాతం. 
శివకర్ణామృతం 

 అనువాదాలు
హిందీ నుండి:కబీర్ గీతాలు(కబీర్ వచనావళి,ఎన్.బి.టి ప్రచురణ) 
మరాఠీ నుండి:భగవాన్ బుద్ధ 
మలయాళం నుండి:స్మశానదీపం 
మలయాళం లోకి:ఏకవీర 
ఇంగ్లిషు లోకి:భాగవతం 

 వ్యక్తిత్వం
నారాయణాచార్యులు అహంభావిగా కనిపించే ఆత్మాభిమాని. తన కవిత్వాన్ని ఎవరైనా విమర్శిస్తే నేను వ్రాసే తరహా కవిత్వం వారికి నచ్చ లేదు అనుకుని ఊరుకునే వాడు. కానీ తనకు పాండిత్యం తక్కువంటే మాత్రం సహించే వాడు కాదు. నిజంగా తన సాహితీ కృషికి అవసరమైన అంశాల్లో తనకు తెలియనిదేదైనా ఉంటే పట్టుదలతో నేర్చుకునే వాడు. అందుకే "నేను పెద్ద పండితుణ్ణి. ఇందులో సందేహం లేదు. నేను ఏ పరీక్షకు నిలబడడానికైనా తయారే. అయితే వినయపరుణ్ణి. నన్ను రెచ్చగొడితే మాత్రం భయంకరుణ్ణౌతా." అనేవాడు.

ఒకసారి ఆయన అనంతపురంలో జరిగిన సాహిత్యోపన్యాసాలకు వెళ్ళినప్పుడు కడపలో ఆల్ ఇండియా ఓరియెంటల్ కాన్ఫరెన్స్ జరిగింది. గంటి జోగి సోమయాజి సభాధ్యక్షుడు. ఆ సభలో పుట్టపర్తి గురించి "ఆయనకు తెలుగు తప్ప ఏ భాషా రాదు. పధ్నాలుగు భాషలు వచ్చని ప్రచారం చేసుకుంటాడు." అని విమర్శలు చేశారు. ఆ రాత్రే తిరిగి వచ్చిన ఆయన మరునాడు సభకు వెళ్ళి "14 భాషల్లో ఎవరు ఏ భాషలో నైనా ఏ ప్రశ్నైనా వేయవచ్చు.మీరు అడగండి. ఏ భాషలోనైనా సరే ఆశు కవిత్వం చెబుతాను." అని సాహిత్యంలో అహంకారం అనే విషయం మీద రెండున్నర గంటలు మాట్లాడి "నాకు అహంకారముంది. దీంట్లో న్యాయముంది." అన్నారు.


 ప్రముఖుల అభిప్రాయాలు
పుట్టపర్తి వారిలాగ బహుభాషల్లో, బహుశాస్త్రాల్లో పండితులైన వారు, కవిత్వంతో బాటు విమర్శనారంగంలో కూడా అనన్యమైన ప్రతిభ చూపిన వారు నేటితరంలో కనిపించరు. జ్ఞానపీఠం వంటి గౌరవానికి వారు నిజంగా అర్హులు. కానీ అది తెలుగువారి దురదృష్టం వల్ల వారికి లభించలేదు. -భద్రిరాజు కృష్ణమూర్తి 
శివతాండవం విన్నప్పుడు తుంగభద్రాప్రవాహంలో కొట్టుకు పోతున్నట్లనిపించింది. తర్వాత మేఘదూతం చదివాను. ఇది నా దృష్టిలో శివతాండవం కంటే గొప్ప రచన. -రాళ్ళపల్లి అనంతకృష్ణశర్మ 
ఆధునిక సారస్వతమున శివతాండవం వంటి గేయకృతి ఇంకొకటి లేదు. -తల్లావజ్ఝల శివశంకరశాస్త్రి 
కవిత్వాన్నీ, పాండిత్యాన్నీ కలగలిపి ఔపోశన పట్టిన అగస్త్యుడు. -సి. నారాయణ రెడ్డి 
ఎవని పదమ్ములు శివ తాండవ లయాధిరూపమ్ములు 
ఎవని భావమ్ములు సుందర శివాలాస్య రూపమ్ములు 
అతడు పుట్టపర్తి సూరి! అభినవ కవితా మురారి!! 
... 
పుట్టపర్తి ధిషణకు జైకొట్టగ మనసాయె నాకు. 
కలితీ కనరాని క్షీరకళలు చిలుకు అతని పలుకు 
వెలితి ఎరుగలేని కడలి పొలుపు తెలుపు అతని తలపు 
వ్యవహారాజ్ఞత అంటని వైదిక జాతకుడాతడు 
రక్తికి భక్తికి సేతువు రచియించిన రసికుడతడు!!! -సి. నారాయణ రెడ్డి 
తెలుగు గురించి ఇతరభాషలవారేమన్నారు
తెలుగువారు ఐరోపాఖండ వాసులవలె నాగరికులు. వారిభాష చాలమట్టుకు ఇటలీదేశపు భాషను పోలి ఉంటుంది  

మొన్న మొన్నటి దాకా, మన పక్కింటి వాడి ధర్మవా అని, తెలుగుని ప్రాచీన భాషగా గుర్తించాలని నానా రకాలవాళ్ళూ, నానా రకాల వాదాలు, వివాదాలు, నినాదాలూ అల్లేశారు, వల్లించేశారు. అదికొంత సద్దుమణిగిందనుకుంటే, దానికి తోడుగా ఇప్పుడొక సరికొత్త నినాదం తెలుగునాట తయారయ్యింది.

- తెలుగు భాష అంతర్జాతీయ భాషగా గుర్తించాలి – అని. మన పక్కింటి వాడిమీద అనుమానం పుట్టిందో ఏమో తెలియదు. కారణం ఏదయితేనేం, ఈ నినాదం ఇప్పుడు వామపక్ష రాజకీయులకి, అరాజకీయుల (?)కీ కూడా ముఖ్య ఆయుధం అయ్యింది. ఇంతకుముందు ప్రాచీన భాషకోసం చేసిన సందడిలో వామపక్షీయులు మరీ యెడంగా ఉండబట్టి, చదువుకున్న వాళ్ళు ( అంటే intellectualsఅని నా భావం!) వాళ్ళని మరిచిపోయారనే బాధ కాబోలు!

అసలు, అంతర్జాతీయ భాష అంటే అర్థం ఏమిటి? దాని స్వరూపనిరూపణకి గుర్తు(లు) ఏమిటి? ఇది చాలా జటిలమైన ప్రశ్న.

అంతర్జాతీయ భాషగా గుర్తించాలన్న నినాదం, ఏ విధమైన ప్రమాదంలేని నినాదంగా మనం గుర్తించాలి. ఈ నినాదం, జనానికి ఎందుకూ పనికిరాని నినాదం! కొద్దిమంది రాజకీయప్రముఖులకి మాత్రం, ఈ నినాదం, ఆర్భాటంగా దిన పత్రికల్లో గ్రూపు ఫొటో వేయించుకోడానికి పనికి వస్తుంది.
ఐక్య రాజ్య సమితి వాళ్ళు అధికారయుతంగా గుర్తించిన భాష అంతర్జాతీయ భాష అనా? అదే అయితే, మన జాతీయభాష హిందీ కే దిక్కులేదు! అయినా, ఐక్య రాజ్య సమితిలో ఎవడి ఇష్టమైన భాషలో వాడు మాట్లాడచ్చు. ఎంతసేపు కావాలంటే అంతసేపు రొద పెట్టచ్చు. మిగిలేది కేవలం రణగొణ ధ్వనే తప్ప, అక్కడ ఎవడన్నా ఏదన్నా వింటేనా? ఒప్పుకుంటేనా?

అదికాకపోతే, ప్రపంచంలో ఎక్కడికి వెళ్ళినా, ఫలానా ఈ భాషలో మాట్లాడితే అందరికీ కాకపోయినా చాలామందికి అర్థం అవుతుందనా? అదే అయితే, ఇంగ్లీషుకే దిక్కులేదు! యూరపులోను, రష్యాలోను, చైనా లోనూ, (ఉత్తర భారతంలోనూ కూడా!) ఇంగ్లీషు హుళక్కే! అందాకా ఎందుకు; - అమెరికా దేశంలోనే, కొన్ని రాష్ట్రాల్లో ఇంగ్లీషు చలామణి కావడం లేదు, స్పానిష్ చలామణీ అయినంత, సులువుగా, జోరుగా!

అంతర్జాతీయ భాషగా గుర్తించాలన్న నినాదం, ఏ విధమైన ప్రమాదంలేని నినాదంగా మనం గుర్తించాలి. ఈ నినాదం, జనానికి ఎందుకూ పనికిరాని నినాదం! అయితే, ఒక్క విషయం ఒప్పుకో తీరాలి. కొద్దిమంది రాజకీయప్రముఖులకి మాత్రం, ఈ నినాదం, ఆర్భాటంగా దిన పత్రికల్లో గ్రూపు ఫొటో వేయించుకోడానికి పనికి వస్తుంది.

అసలు విషయానికి వద్దాం. ఈ నినాదం నిజంగా తెలుగు భాషమీద మమకారంతో పుట్టిందని అనడం కేవలం భ్రమే! పైగా, ఇందులో చెయ్యి కలిపిన రాజకీయనాయకులకి కేవలం నిస్స్వార్ధ భాషాసేవా వాంఛ, ఈ నినాదానికి హేతువు అని ఎవరన్నా పొరపాటునైనా అనుకుంటే, వాళ్ళు తప్పకుండా తక్షణం మానసిక శాస్త్ర వైద్యుణ్ణి చూడటం అవసరం.

పాఠశాలల్లో తెలుగు బోధన, తెలుగుభాష మాధ్యమంగా బోధనా ఎంతదిగజారిపోయాయో వేరే చెప్పనక్కర లేదు. అసలు, తెలుగు medium బళ్ళకి వెళ్ళే వాళ్ళు ఎవరు? ముఖ్యంగా నిరుపేదలు. పోతే, చిన్న చిన్న పల్లెటూళ్ళల్లో ఇంగ్లీషులో బోధించే ప్రైవేటు పాఠశాలలు అరుదవడం మరోకారణం. కాస్తో కూస్తో డబ్బులున్నవాళ్ళు, వాళ్ళ పిల్లలని పట్టణంలో ఇంగ్లీషు బడికే పంపిస్తున్నారు. ఇదేమీ తప్పు అనటల్లేదు. ఇంగ్లీషు బడిలో చదువుకుంటే, అమెరికా వెళ్ళక పోయినా భారతంలోనే, ఎక్కడో అక్కడ, ఏదో ఒక call centerలో తేలిగ్గా ఉద్యోగం వస్తుందికదా! 2030 వ సంవత్సరం వరకూ ఈ ఉద్యోగాలకి ఢోకా లేదని కొందరి ప్రముఖుల అంచనా. ఇది వదంతే కావచ్చు! కానీ, తెలుగు బడిలోనే చదువుకుంటే, చప్రాసీ ఉద్యోగంకూడా రాదుకదా! ఇది ప్రస్తుత కాలంలో పచ్చి ఆర్థిక సత్యం అని వేరే చెప్పనక్కరలేదు.

అందుకనే కాబోలు, ఈ మధ్య లాభాపేక్షలేని కొన్ని స్వచ్ఛంద (?) సంస్థలు, ప్రభుత్వంతో లాయికీ అయి, ఇంగ్లీష్ medium బడులు, దిగువ మధ్య తరగతి వారికి, పేదలకోసం (నిరుపేదలు కాదని గమనించాలి!) ప్రారంభిస్తున్నారు. ఏ మాటకి ఆ మాటే చెప్పుకోవాలి. ఈ బడులలో, తెలుగు భాష optional గా తీసుకోవచ్చుట! ఈ బడుల ఉద్యమానికి, ప్రభుతలో ఉన్న రాజకీయ నాయకులు, విద్యాశాఖలో పెద్ద పెద్ద ఆఫీసర్లూ సుముఖులేనట! అయితే, పైకి అలాగని చెప్పరు; ఒప్పుకోరు! చూసీ చూడనట్టుంటారట. కూర్మపృష్టాన్ని కర్రతో బాదుతున్న మూర్ఖుడు, చెడగఱపు బోడ కథ తెలియదూ? ఇంతకన్నా వివరంగా చెప్పక్కరలేదనుకుంటా.

మనకి, రాజకీయ స్వాతంత్ర్యం రాకముందునుంచి ఒక elite class వుండేది. స్వరాజ్యం వచ్చిన తరువాత మన ప్రభుత్వం వారి సంకర విద్యావిధానం మూలంగా మరొక (NewClass ) తయారయ్యింది. ; — ఈ కొత్త ఇంగ్లీషు బడులతో సరికొత్త Newer Class తయారవబోతున్నది. అలాగని నేను ఒక సంస్థ అధికారితో ఒక చిన్న సభలో అంటే, ఆయన: So what? You have anything better? అన్నారు. Amen! అన్నారు సభికులందరూ, కరతాళధ్వనుల మధ్య!!

మళ్ళి మొదటికొద్దాం. అయితే, తెలుగు అధికార భాషగా, బోధనా భాషగా, –ప్రాచీన భాషగా, అంతర్జాతీయ భాషగా, Universal భాషగా (హా! హా!) — గందరగోళం చేస్తున్న రాజకీయనాయకుల గురించి ఏమంటారు? Fabulous Façade అని అందామా? 

﻿ 


సీ. ఈ వెండ్రుకలు వట్టి యీడ్చిన యా చేయి
     దొలుతగాఁ బోరిలో, దుస్ససేను
తను వింత లింతలు తునియలై చెదరి రూ
    పఱి యున్నఁ గని ఉడుకాఱుఁ గాక
యలుపాలఁ బొనుపడునట్టి చిచ్చే యిది
    పెనుగద వట్టిన భీమసేను
బాహుబలంబునుఁ బాటించి గాండీవ
    మను నొక విల్లెప్పుడును వహించు

ఆ.వె. కఱ్ఱి విక్రమంబుఁ గాల్పనే యిట్లు
బన్నములు వడిన ధర్మనందనుడును
నేను రాజరాజు పీనుంగుఁ గన్నారఁ
గానఁ బడయమైతి మేనిఁ గృష్ణ!

ఇది తిక్కన సోమయాజి పద్యం, భారతం ఉద్యోగపర్వం తృతీయాశ్వాసం లోనిది. ద్రౌపది కోపం అనేది తెలుస్తూనే ఉన్నది. కానీ ఇది కేవలం కోపమేనా, లేక కోపమూ,శోకమూ, ఆక్రోశమూ - విస్ఫులింగాల లాగా ఆమె హృదయంలో విజృంభించిన సర్వావేశాల సమాహారమా!నెమ్మదిగా చర్చించుకుందాం.

తిక్కన మహాభారత రచనను అసిధారావ్రతంగా నిర్వహించాడని పెద్దలు చెబుతారు. పదిహేను పర్వాలుగా ప్రవహించిన ఆ కవితా ధార లోని ప్రతి పద్యమూ అందుకు సాక్ష్యమే. నిర్వచనోత్తర రామాయణం రాసిన తరువాత, యజ్ఙం చేసి సోమయాజియై, ఆ తర్వాతనే తిక్కన భారత రచనకు ఉపక్రమించాడని అంటారు. దీనినిబట్టి అర్ధమవుతుంది, తిక్కన భారత రచనను ఎంత పవిత్రకార్యం గా భావించాడో అని. కవిత్రయం లో ద్వితీయుడైన తిక్కన కవిత్వంలో మాత్రం అద్వితీయుడు. తెలుగు పదాలను బహుళంగా వాడి కావ్యాల్లో సంస్కృతానికి సమానమైన ప్రతిపత్తిని తెలుగుకు కట్టబెట్టిన మహనీయుడు తిక్కన. కవిత్వంలో నాటకీయతకు తిక్కననే చెబుతారు. పై పద్యం దానికి సాక్ష్యం! చక్కనైన, వినగానే ప్రాణం లేచొచ్చే తెలుగు పదాలు ధారాళంగా వాడినవాడు తిక్కన. పై పద్యమే సాక్ష్యం! గుండెల్లోంచి దూసుకువచ్చే ఆవేశానికి, చిన్న చిన్న తెలుగు పదాల పలుకుబళ్ళతో ప్రవాహ వేగాన్ని సాధించిన అద్భుత శిల్పి తిక్కన. పై పద్యమే సాక్ష్యం! “తను గావించిన సృష్టి తక్కొరుల చేతంగాదు” అని తిక్కనను గూర్చి ఎర్రన ఇచ్చిన తీర్పు - ఏ అప్పీలు లేని తీర్పు.

కురుసభకు రాయబారానికి పోయేముందు కృష్ణుడు పాండవుల అభిప్రాయాన్ని తెలుసుకుంటాడు. ఆ సందర్భంలో తన అభిప్రాయాన్ని పై విధంగా చెప్పింది ద్రౌపది. దుశ్శాసనుడంటే ఎంత కోపం ఆమెకు! “ఈ వెండ్రుకలు బట్టి యీడ్చిన యా చేయి” అని, ఆ తర్వాత, కాదు, చేయి మాత్రమే కాదు “తనువు ఇంతలింతలు తునియలై చెదరి రూపఱి యున్న” అప్పుడు, వాటిని చూసిన తర్వాత “ఉడుకు ఆరును” గానీ, ఈ కసి, ఈ “చిచ్చు” - “అలుపాల పొనుపడునట్టి చిచ్చేయిది”? అల్పకార్యాలతో ఆరిపోయే నిప్పా యిది? పెద్ద గద నొకటి పట్టుకున్న భీముడి బాహుబలమూ, గాండీవమనే గొప్ప విల్లొకటి పట్టుకుని తిరిగే “కఱ్ఱి విక్రమంబు” - ఎందుకివి? కాల్చనా? కఱ్ఱి అనేది క్రీడి అన్న పదానికి తిక్కన సృష్టించుకున్న తెలుగు మాట. కఱ్ఱి - నల్లని వాడు. ఆర్జునుడు నల్లని వాడు. ఇప్పటికైనా, ఇన్ని కష్టాలు పడ్డ ధర్మరాజూ, నేనూ “రాజరాజు పీనుంగు”ను “కన్నార” కానబడయమైతిమేని, కృష్ణా! - అని అంటున్నది ద్రౌపది. ఏమి ఆక్రోశం! ఎంత అద్భుతంగా దానిని రూపుకట్టిందీ పద్యం!

అసలు పద్యం ఎత్తుకోవడమే చూడండి. ద్రౌపదికి కౌరవులు అనగానే దుశ్శాసనుడి చెయ్యే గుర్తుకు రావడం సహజం. ఈ వెంట్రుకలు పట్టి ఈడ్చిన ఆ చేయి అని, అంతలోనే, కాదు కాదు, అన్నిటికన్నా ముందే, శరీరమంతా చిన్న చిన్న ముక్కలై చెదిరి రూపు మాసి పడివుంటే, చూసిన తర్వాత గానీ ఆరిపోని చిచ్చు ఇది, అనడంలో ఎంత దహించుకుపోయే ఆవేశం కనుపడుతోంది! అంతే కాదు దుర్యోధనుడి పీనుగను తనూ ధర్మరాజూ చూడలేక పోయినట్లైతే, భీముడి గదా, అర్జునుడి విల్లూ - ఇవి ఎందుకు, కాల్పనా? ఎంత తీసిపారేసినట్లు మాట్లాడిందో చూడండి, భీమార్జునులను గురించి.భయంకరమైన అవమానానికి గురైన ఒక కులసతి గుండెకోతకు ఎక్స్-రే చిత్రం కదా, ఈ పద్యం.

పై పద్యం రాసేటప్పుడు గణాలూ, యతులూ, వీటిని గూర్చి ఆలేచించే వుండడు, తిక్కన కవి. సాధారణ కవులు గణాలూ, యతులూ సరిచూసుకుంటూ, పదమూ, పదమూ పట్టి చూసుకుంటూ రాస్తారు. మంచి కవులు ఛందస్సు పరిధి లోనే తమ ఉపజ్ఞను వినియోగించుకుంటూ అద్భుతమైన పద్యాలు సృష్టిస్తారు. మహాకవులు ఛందస్సు ను లెక్క చేయరు, ఛందస్సే వారి నోటినుంచి వచ్చే మాట కోసం ఎదురుచూసి, ఊడిగం చేసిపోతుంది. కోపమూ, శోకమూ, ఆక్రోశమూ ముప్పిరిగొన్న ద్రౌపది సంభాషణా ప్రవాహానికి సూర్యుడూ, చంద్రుడు, మహర్షులూ తలకాయలు వొంచుకుని నిలబడ్డారు. సూర్య, ఇంద్ర, చంద్ర గణాలూ, యతులూ ఈ పద్యంలో ఎంత అద్భుతంగా ఒదిగిపోయాయో మీరే చూడండి! ఔను, ఇది స్వచ్ఛమైన సీస పద్యమే! మహాకవికి ఛందస్సు విధేయంగా ఉంటుందంటారు. తిక్కన మహాకవి. అత్యంత సామాన్యమైన చిన్న చిన్న తెలుగు పదాల్లోంచి ఎంత గరిష్ఠమైన శబ్దశక్తిని విస్ఫోటింప చేశాడో గమనించండి. పరమాణువు లోనుంచి ప్రళయాత్మకమైన శక్తిని విడుదల చేసే ఒక శబ్ద శాస్త్రవేత్తలా కనిపిస్తాడు నాకు, తిక్కన కవి.

తెలుగు సాహిత్యం మొత్తంలోనే నాకు అత్యంత ప్రియమైన పద్యం ఇది. 

﻿

[తెలుగు సాహిత్యంలో విలక్షణ కవి గుంటూరు శేషేంద్ర శర్మ. పలు భారతీయ భాషల్లోకి ఆయన కవితలు అనువదించ బడ్డాయి.

వాల్మీకి రామాయణంలోని సుందరకాండకు, హర్షుని నైషధీయ చరితకు వ్యాఖ్యానం రాశారు. జర్మనీ ఇండోలాజికల్ రీసెర్చ్ యూనివర్సిటీలో ’కాళిదాసు మేఘదూతానికి, వాల్మీకి రామాయణానికి ఉన్న సంబంధం’ అనే వ్యాసం సమర్పించారు. కాళిదాసు అకాడమీ వారికి ’ఇద్దరు ఋషులు - ఒక కవి ’ అనే శీర్షికతో వాల్మీకి, వ్యాస,కాళిదాసుల కవిత్వానుబంధాల మీద వ్యాసం సమర్పించారు.

శ్రీ వేంకటేశ్వర విశ్వవిద్యాలయానికి కొన్నాళ్ళు విజిటింగ్ ప్రొఫెసర్ గా ఉన్నారు. భారత ప్రభుత్వ హోం శాఖకు సంబంధించిన అధికార భాషా కమిటీ పక్షాన కలకత్తాలో అఖిల భారత భాషా సమ్మేళనంలో ’రాష్ట్రేందు’ బిరుదు పొందారు. కేంద్ర సాహిత్య అకాడమీ అవార్డు, సాహిత్య అకాడమీ ఫెలోషిప్ పొందారు.

నా దేశం - నా ప్రజలు, మండే సూర్యుడు, గొరిల్లా, ఆధునిక మహాభారతం, సముద్రం నా పేరు, శేషజ్యోత్స్న, ఋతుఘోష, నీరై పారిపోయింది, ప్రేమలేఖలు, నేను -నా నెమలి, నా రాష్ట్రం, మొదలుకొని అన్నీ కలిపి యాభై గ్రంధాలు రాశారు. కవిత్వం, విమర్శ, నాటకం, కథ, ఎపిక్ పోయెం, వ్యాసాలు, డైరీలు, ఉత్తరాలు, అనువాదాలు … ఇలా అన్ని ప్రక్రియలూ చేపట్టారు. ఆయన ఎంత సనాతనుడో అంత నూతనుడు, ఎంత ప్రాచీనుడో అంత అధునాతనుడు.

శేషేంద్రతో ’పత్రిక’ ప్రతినిధి సి.హెచ్.లక్ష్మి ప్రత్యేక ఇంటర్వ్యూను సంక్షిప్తంగా ఈమాట పాఠకులకు అందిస్తున్నాము. దీనితోబాటు శేషేంద్ర రాసిన చివరి కవితను కూడా ప్రచురిస్తున్నాము. -సంపాదకులు ]


మీరు పుట్టిన ఊరు …

నేను పుట్టింది మాతామహుల ఊరైన నాగరాజుపాడులో. పెరిగిన ఊరు తోటపల్లి గూడూరు.నెల్లూరుకు తూర్పున పది మైళ్ళ దూరంలో ఉంది.

మీ తల్లితండ్రులు…

మా నాన్న గుంటూరు సుబ్రహ్మణ్యశాస్త్రిగారు. అమ్మ అమ్మాయమ్మ. వీళ్ళిద్దరూ బాగా చదువుకున్నవారే. మా నాన్నతోటపల్లి గూడూరు గ్రామ మునసబు. మా నాన్న వ్యవసాయం చేశారు. సంస్కృతం, తెలుగు బాగా చదువుకున్నారు. ఆయనకి దువ్వూరి రామిరెడ్డి మంచి స్నేహితుడు. ఇద్దరూ కలిసి జాయింట్‌గా కొన్ని రాశారని నాకు చెప్పారాయన.

విద్యాభ్యాసం…

నేను బాగా చిన్నవాడిగా ఉన్నపుడు నాకు నేతి కృష్ణశాస్త్రిగారని మంచి వేద పండితుడు ఋగ్వేద యజుర్వేదాలు చెప్పారు. ఆయనే శబ్దమంజరి, ధాతుపాఠం కూడా బోధించారు. కుమారసంభవంలో కొన్ని సర్గలు, మేఘసందేశంలో ప్రథమ భాగం చెప్పారు. అభిజ్ఞానశాకుంతలము కూడా ఆయన దగ్గరే చదివాను.

పాఠశాల లేదా…

వీధిబడి ఉండేది. అందులో తెలుగు పాఠాలు చెప్పేవారు. ఆంధ్రనామ సంగ్రహం, అమరకోశము వంటివి కంఠత పట్టించారు. మా ఊళ్ళోనే ఇంగ్లీషు చెప్పే టీచరొకాయన కొత్తగా వచ్చారు. ఆయన దగ్గర ఇంగ్లీషు చదువుకోని నెల్లూరులో ధర్డ్ ఫారంలో చేరాను.

కాలేజీ అనుభవాలు…

నెల్లూరు హైస్కూల్లో చదివాక వి.ఆర్. కాలేజీలోనే ఇంటర్‌లో చేరాను. అందులో గుర్రం వెంకటారామయ్యో, వెంకట సుబ్బయ్యో అనే పేరుండే లెక్చరర్ ఉండేవారు. అయన షేక్స్పియర్ నాటకం చెప్పేవారు. ఇటీవల మహారాష్ట్ర గవర్నరుగా ఉండి పదవీ విరమణ చేసిన పి.సి.అలెగ్జాండర్ మాకు ఇంగ్లీషు పొయెట్రీ చెప్పేవారు. ఇంటర్ తర్వాత మా నాన్నకు , మేనమామకు నేను ఎం.బి.బి.ఎస్ చదవాలని ఉండేది. అప్పట్లో ఎం.బి.బి.ఎస్.కి మద్రాసుకు వెళ్ళి ప్రయత్నం చేయాలి. మా ఊర్లో ఎం.పి., వంగల్లు కోదండరామిరెడ్డి. మా నాన్న ఆయన్ని కలిశారు. ఆయన మద్రాసుకు వెళ్ళి బెజవాడ గోపాలరెడ్డిని కలుద్దామన్నారు. మద్రాసులో గోపాలరెడ్డి గారిని కలిశాం. నేను, మా నాన్న, మా మేనమామ. ‘విషయమేమిటి?’ అని అడిగారు. చెప్పాం. ‘ఇది అయ్యే పని కాదు’ అనేశారు. అయినా ప్రయత్నిస్తాను అని లోపలికెళ్ళి టెలిఫోను చేశారు. ‘మీవాడు ఇంటర్‌లో లాజిక్, ఫిజిక్స్, కెమిస్ట్రీ తీసుకున్నాడు. అన్నీ సైన్సు సబ్జెక్టులైతే తప్ప ఎం.బి.బి.ఎస్ లో సీటు ఇవ్వరు’ అన్నారు. మా వాళ్ళు ఏదైనా మార్గం చూపమన్నారు. ఆయనేం చేస్తారు? ‘దీనికి వేరే మార్గం ఏముంటుంది? సైన్స్ సబ్జెక్ట్స్ చదివి వస్తే కావాలంటే అప్పుడు చెబుతాను’ అన్నారు. నెల్లూరులో అన్నీ సైన్స్ సబ్జెక్టులు లేవండి అని మా వాళ్ళూ అన్నారు. ఆయన వెంటనే ‘గుంటూరులో ఉంది. షాలే అని వైస్ ప్రిన్సిపల్ ఉన్నాడు, అక్కడికి వెళ్ళండి, లెటర్ రాసిస్తాను’ అని లెటర్ రాసిచ్చారు. మామేనమామ నన్ను గుంటూరుకు తీసికెళ్ళి ఎ.సి. కాలేజీలో చేర్పించారు. అక్కడ బి.ఏ తీసుకున్నాను. మా నాన్న మళ్ళీ ఎం.బి.బి.ఎస్.కి ప్రయత్నించడానికి మొదలుపెడితే నేనే వద్దన్నాను. అప్పటికే చదివి చదివి విసుగొచ్చేసింది.

మీకేం చదవాలని ఉండేది?

నాకు ముందునుంచీ జర్నలిస్టుగా పని చేయాలని ఉండేది. కాబట్టి మా నాన్నతో నేను లా చదువుతూ జర్నలిస్టుగా పని చేస్తానని చెప్పాను. ఆయన నన్ను మద్రాసు లా కాలేజీలో చేర్పించారు. అప్పట్లో ‘జనవాణి‘ పత్రిక ఉండేది. తాపీ ధర్మారావుగారు దానికి ఎడిటర్. ఆయన పెద్ద పండితుడు. ట్రిప్లికేన్ (మద్రాసు) నుంచి ఆ పత్రిక వచ్చేది. ఒక సాయంకాలం నేను ‘జనవాణి‘ పత్రిక ఆఫీసుకెళ్ళి తాపీ ధర్మారావుగారిని కలిశాను. ‘ఎవరు మీరు?’ అని ఆయన ప్రశ్నించారు. పేరు చెప్పాను. ఆయన వెంటనే,’’సొరాబు’ అనే కావ్యం రాసింది మీరేనా?’ అని ప్రశ్నించారు. అవునండి అన్నాను. కూర్చోండి అంటూ చాలా గౌరవంగా మాట్లాడారు.

సొరాబు ఇతివృత్తం ఏమిటి?

గుంటూరులో బి.ఎ. చదువుతున్న రోజుల్లో ‘సొరాబ్ అండ్ రుస్తుం’ అని ఒక పాఠం ఉండేది. దాని కథ తీసుకుని నేను కావ్యంగా రాశాను.

తాపీ ధర్మారావుగారు ఏమన్నారు?

‘మీ దగ్గర జర్నలిస్టుగా పని చేద్దామని వచ్చాను. అదే నా కోరిక’ అన్నాను. ‘మరి కాలేజీలో చదువుతూ ఎలా రాస్తారు? మీరొచ్చేటప్పటికి ఇక్కడ అందరు వెళ్ళిపోతారు’ అన్నారు. ‘మీరు ఏది ఇచ్చినా చేస్తాను. ఎప్పుడు రమ్మన్నా వస్తాను’ అన్నాను. కాలేజీ తర్వాత రాత్రి తొమ్మిదింటి వరకైనా ఉండి పనిచేస్తానన్నాను. సరేనంటూ కొన్ని ట్రాన్స్లేషన్స్ చేయమని ఇచ్చారు. వెంటనే అకౌంటెంట్‌ని పిలిచి 73 రూపాయలు జీతం ఫిక్స్ చేశానని ఆయనకు చెప్పారు. ‘మీరెంత ఇచ్చినా ఫర్వాలేదండీ’ అన్నాను.

రెండేళ్ళు మద్రాసులో ఉంటే, ఆ రెండేళ్ళు అక్కడ పనిచేశాను.ఒక రోజు ఉన్నట్టుండి మా ఎం.పి. వచ్చి, ‘నీవు కాలం వృధా చేస్తున్నావు. ఏమిటీ పని? లా చదివితే ప్రయోజనం ఏమిటి? మంచి గెజిటెడ్ ఆఫిసర్ కావాలి కానీ ఇదేమిటి?’ అని ప్రశ్నించేసరికి, నేను జర్నలిస్టు కావాలన్నది చెప్పాను. ఆయన ఒక ఆర్డరు చూపిస్తూ ‘మున్సిపల్ కమీషనర్ ధర్డ్ గ్రేడ్‌గా అపాయింట్‌మెంట్ తెచ్చాను. అది గెజిటెడ్‌ ఆఫిసరు పోస్టు. అందులో చేరాలి, పద’ అన్నారు. నేను చదవాలండి అన్నాను.‘అదంతా లాభంలేదు ముందు పదా’ అని నన్ను ఆయన కారులోనే మా ఊరు తోటపల్లి గూడూరుకు తీసుకెళ్ళారు.

మీ నాన్నగారేమన్నారు?

అక్కడ మా నాన్న, మేనమామ బలవంత పెట్టి ఉద్యోగంలో చేరాలన్నారు. నాకు తొలి పోస్టింగ్ ‘నీలగిరి ‘ వచ్చింది. ‘భాష తెలిసిన వారుండరు. ఉండడం కష్టం .. ‘ అని అందరూ భయపెట్టారు. ఆ విషయమే మా నాన్నతో అంటే మళ్ళీ ఎం.పి.ని కలిసి ఆ పోస్టింగుని తిరుపతికి మార్పించారు. అలా నేను తిరుపతికి వెళ్ళి ఛార్జి తీసుకున్నాను. ఇక అక్కడి నుండి ఊళ్ళు తిరగడం ప్రారంభమైంది.

మరి ‘జనవాణి’ సంగతి?

నేను ఉద్యోగంలో చేరిన తర్వాత కూడా ‘జనవాణి’ నుండి ఆర్టికల్స్ పోస్టులో వచ్చేవి. నేను రాసి తిరిగి పోస్టులోనే పంపేవాడిని ఒక మిత్రుడు నాకు సలహా ఇచ్చాడు, ప్రభుత్వోద్యోగంలో ఉంది ఇలా రచనలు చేస్తే సర్వీసు నుంచి తొలగిస్తారని. దాంతో నేను మద్రాసు వెళ్ళి ధర్మారావు గారిని కలిశాను.

ఉద్యోగంలో ఉండి రచనలు చేయడం మంచిది కాదంటున్నారు అన్నాను. సరే నీ ఇష్టం అన్నారు. ఇన్నాళ్ళూ నేను రచనలు చేసినట్టు సర్టిఫికెట్ ఇస్తే నాకిది విలువైన అనుభవం కాబట్టి భవిష్యత్తులో ఉపయోగపడుతుందేమోనన్నాను. ఆయన వెంటనే రాసిచ్చారు.

తొలిసారి అచ్చయిన మీ రచన ఏది?

తొలిసారి ముద్రితమైంది నా పాట. ముద్రించిన పత్రిక విశాలాంధ్ర. అప్పుడప్పుడే విశాలాంధ్ర దినపత్రిక ప్రారంభమైంది.

అది గుర్తుందా?

‘ఈ ప్రపంచం ఎక్కడున్నా సరే! ధ్రువములకు మధ్య వలె దూరమైనా సరే! మన బాధలూ ఒక్కటే, ఎప్పుడూ మన గాధలూ ఒక్కటే…’ దీన్ని ‘ఆధునిక మహాభారతం’లోని ఆదిపర్వంలో చేర్చాను.

ఉద్యమాల మీద కూడ పాటలు రాశారనుకుంటాను!

ఆ రోజుల్లో తెలంగాణా సాయుధ పోరాటం జరుగుతున్నపుడు నల్లగొండ కేంద్రంగా ఉద్దేశించి రాసిన పాట కూడా ‘విశాలాంధ్ర ‘లోనే అచ్చయ్యింది.

గుర్తుందా?

‘వరద వచ్చిందోయి వరద వచ్చింది!
గగన ఘంటాపధం కదలి వచ్చింది!
నిషదాచలం దాటి తుహినా చలం దాటి!
వసుధా తలం మీద బుసబుసలు విసురుతూ,
భంగ సంఘాలతో పాదమెట్టింది!
పాత కోటలు తాకి పగలగొట్టింది!
కొండ గోగుల కోన కుసుమించినా రీతి!
చిగురెండ వెల్లువలు చిందులాడిన రీతి!
నల్లగొండ మీద నాట్యమాడింది
ఆంధ్రదేశాకాశమావరించింది.
వరద వచ్చిందోయి వరద వచ్చింది…’

‘ సొరాబు’ తర్వాతి రచన ఏది?

తిరుపతి నుంచి ట్రాన్స్ఫరై బొబ్బిలికెళ్ళాను. అక్కడ ‘ఋతుఘోష‘ పేరుతో కావ్యం ప్రచురించాను.అది పద్యకావ్యం! అప్పట్లో పద్యం రాసినవాడే కవి. కవి సమ్మేళనంలో పద్యకవిత చదివితే బ్రహ్మాండమైన అప్లాస్ వచ్చేది, తర్వాత పోనుపోను పద్యాల పట్ల ఆసక్తి తగ్గిపోయింది.

ఎందుకంటారు?

కాలం మారింది. అభిరుచులు మారాయి. కవిత్వం అంటే నీవు సృష్టించిన ఆనందాన్ని ఇంకొకరితో పంచుకోవాలి. అప్పుడే దానికి సాఫల్యమేర్పడుతుంది. ఎపుడైతే పద్యాల్ని ఆనందించడం మానేశారో, అప్పుడు నేను కూడా పద్యాలు రాయడం మానేశాను.

ఫ్రీవెర్స్ పుట్టుక గురించి చెప్పండి.

‘ఫ్రీవెర్స్’ అనేది ‘వచన కవిత్వం’ కాదు. ‘వెర్స్’ అంటే ‘లయబద్ధమైన రచన’ అని అర్ధం. ఏది రాసినా లయబద్ధంగా ఉండాలి. పొడి వచనం కవిత్వం ఎలా అవుతుంది.కాలేదు. ‘వెర్స్-లిబర్’ అని ఫ్రెంచ్ భాషలో ఉంది. దాన్ని ఆధారం చేసుకుని ఇక్కడ వీళ్ళు పేరు పెట్టారు. ఫ్రెంచ్ వాళ్ళు కూడా షేక్స్ఫియర్ రాసిన ‘బ్లాంక్ వెర్స్’ నుంచి ఫాం తీసుకుని ఆ పేరు పెట్టుకున్నారు. మొత్తమ్మీద ‘వచన కవిత్వం’ వీరతాండవం చేస్తున్న రోజుల్లో పద్యాలకు గతిలేకపోయింది. అందువల్ల నేను కూడా వచనంలో రాయడం మొదలెట్టాను. వచనంలో రాయి. పద్యంలో రాయి. ఎందులో రాసినా కవిత్వం రాయాలి. కవిత్వం గనుక ఉన్నట్లయితే ఏదైనా చదవడానికి ఆనందంగానే ఉంటుంది.

వచన కవిత్వం పూర్వం రోజుల్లో ఉందా?

బాణుడు రాసిన ‘కాదంబరి’లో అద్భుతమైన కవిత్వం ఉంది. కవిత్వాన్ని వచనంలో కూడా చెప్పవచ్చు. పూర్వకాలంలో చాలామంది కవులు సుబంధు, బాణుడు, దండి అందరూ వచనంలోనే కవిత్వం రాశారు. ‘ప్రోజ్- పోయెట్రీ’ రాశారు. ఫ్రెంచి భాషలో కూడా చార్లెస్ బోదిలేర్ ప్రోజ్ పొయెట్రీ రాశారు. ఆయనకు ముందు షటో బ్రియాన్ అనే ఆయన డైరీలో కూడా పొయెట్రీ రాశారు. మీరు ఎందులో రాయండి - కవిత్వం రాయాలి.

మరి మీరు…

నేను వచన కవిత్వం రాసేటప్పుడు కవిత్వానికి ప్రాధాన్యం ఇస్తూనే రాశాను. రాస్తున్నాను. పద్యకవిత అలాగే రాశాను. ఇప్పుడు అలాగే రాస్తున్నాను.

సాహిత్యంలో మీముందు తరం వారిలో .. గొప్పవారెవరు?

అన్ని సాహిత్య ప్రక్రియలూ చేపట్టి, రాసి మెప్పు పొందినవారు విశ్వనాధ సత్యనారాయణ. కానీ కవిత్వంలో అత్యద్భుతంగా శిఖర స్థానం అందుకొని అక్కడ కూచుని కవిత్వ సామ్రాజ్యాన్ని ఏలినవాడు మాత్రం రాయప్రోలు సుబ్బారావు. ఆయన ప్రభావమే తదనంతర కవులందరి మీదా పడింది.

మరి గురజాడ …

ఆయన గొప్ప ద్రష్ట. సామాజికంగా జరిగే అన్యాయాల్ని దెబ్బ గొట్టినవారు. ఆయన అభ్యుదయ కవి అనడంలో ఏమాత్రం సందేహం లేదు. అయితే కవిత్వం విషయంలో మాత్రం రాయప్రోలు శిఖర సమానుడు. గురజాడలో కవిత్వంపాలు తక్కువ. భావకవుల్లో అందరికీ పాండిత్యం ఉంది. తర్వాతి కవుల్లో పాండిత్య రహితమైన కవిత్వం అల్పస్థాయికి చేరుకుంది.

మరి శ్రీశ్రీ, శ్రీరంగం నారాయణ బాబు, ఆ తర్వాతి కవులు?

ప్రతీక వాదాన్ని చూపిస్తూ కవిత్వం రాసినవారు వీళ్ళిద్దరే - శ్రీశ్రీ,, శ్రీరంగం నారాయణబాబులు. ఇద్దరూ శాస్త్రాలు బాగా చదివారు. తర్వాతి వారిలో మంచి కవిత్వం రాసిన వారిలో వీళ్ళిద్దరే కనిపిస్తారు. వీళ్ళిద్దరిలోనూ నారాయణబాబు మంచి కవిత్వం రాశారు. ఆయన తర్వాతే వస్తాడు శ్రీశ్రీ. నారాయణబాబు కవిత్వంలో ఉన్న చిక్కదనం శ్రీశ్రీ కవిత్వంలో లేదు. శ్రీశ్రీ వాడిన ప్రతీకలన్నీ పూర్వం ఉన్నవే. శబ్దాలన్నీ పాతవే. ప్రబంధాల నుంచి, కావ్యాల నుంచి భాష తీసుకున్నాడు శ్రీశ్రీ. కానీ నారాయణబాబు అలాకాదు. ఉపమానాలు, రుధిరజ్యోతి అనే కావ్యానికి రాసిన ఉపోద్ఘాతంలో కూడా ఈ చర్చ ఉంది.

ప్రస్తుతం కవి బాధ్యత ఏమిటి?

ఈ రోజు మన దేశంలో పేదరికం తాండవిస్తోంది. ఆకలి చావులు లేకుండా పత్రికల్లో వార్తలు లేవు.ఫుట్‌పాత్‌ల మీద పడుకొని తిండి లేకుండా చనిపోయేవారు చాలా మంది కనిపిస్తారు. ఈ పేదరికాన్ని పారద్రోలి, సమాజంలో ఆర్థిక సమానత్వాన్ని తీసుకురావడానికి, నూతన సమాజ నిర్మాణానికి ఉద్యమించే చైతన్యాన్ని ప్రజల్లో తీసుకురావడానికి కవిత్వం రాయాలి.

20వ శతాబ్దంలో కవిత్వంలో వచ్చిన మార్పులు…

కవిత్వం గత శతాబ్దం తొలినాళ్ళలో ఒక స్పష్టమైన లోకోపకారక ఆదర్శాన్ని దృష్టిలో పెట్టుకొని నడవలేదు. ఎక్కడెక్కడో తిరిగి తిరిగి చివరికి సామ్యవాద సమాజ సాధన కోసం అంకితమైంది. తర్వాత సంభవించిన అనేక అంతర్జాతీయ, జాతీయ కల్లోల సంఘటనల మూలంగా వామపక్ష రాజకీయ పార్టీల్లో సిద్ధాంతరీత్యా భేదాలు రావటం. ఆ భేదాల ననుసరించి రచయితల్లో కూడా చీలికలు వచ్చాయి. అవన్నీ అందరికీ తెలిసిందే.

దీనికి భిన్నంగా రాసేవాళ్ళూ ఉనారు కదా…

భిన్న ధోరణిలో పోయే అల్ప సంఖ్యాక కవులు ఉండనే ఉంటారు. ఇది స్వాభావికం.

మీరొక నవల రాశారు. కామోత్సవ్. అది శృంగార ప్రధానమైంది. ఎన్నో గొడవలు జరిగాయి కదా !

నా మీద అసూయ , ద్వేషం చేత నలుగురైదుగురు కవులు పనిగట్టుకుని దుష్ప్రచారం చేశారు. అప్పర్‌మోస్ట్‌క్లాసెస్ కి చెందిన వారు ఎంత బాధ్యతారహితంగ ప్రవర్తిస్తారో తెలియజేయడానికి నేనది రాశాను.

సాహిత్యం ద్వారా సమాజాన్ని మార్చడం సాధ్యమంటారా?

సాహిత్యం ద్వారా మాత్రమే సమాజ దృక్పథాన్ని మార్చగలం. ఉపన్యాసాలు, హరికథలు ఈ చెవితో వింటారు. ఆ చెవితో బయటకు గెంటేస్తారు. తుపాకీతో బెదిరించి మనిషిని మార్చలేమని ప్రూవ్ అయింది. కవి తన రచనలతో, చమత్కారోక్తులతో, ఆకర్షణీయమైన పదజాలంతో చదువరుల మనసుల్లో ఆలోచనలు రేకెత్తిస్తాడు. ‘వాహ్ ఎంత బాగా రాశాడు‘ అని ఎవరైనా అన్నాడంటే ఆ వ్యక్తి హృదయంలోంచి ఆమాట వస్తోందన్నమాట. అది ఆ వ్యక్తిని వీడదు. ఆలోచింప చేస్తుంటుంది. అందుకే కేవలం సాహిత్యం ఒక్కటే మనిషిని మార్చగలదు.

దీనికి ఉదాహరణంగా ఏదైనా చెబుతారా?

ఋగ్వేదకాలం నుంచీ కవులందరూ మనుషుల స్వభావాల్ని మార్చినవారే. పశువుల దశ నుంచి మనుషుల దశకు మార్చిన వారు కవులే. సాహిత్యం ఒక్కటే అమృతం. కవి అంటే నా ఉద్దేశం - సృజనాత్మక రచన చేసేవాడని. నాటకం రాసినవాడు కూడా కవే. భాసుడు నాటకాలే రాశాడు . ఆయన్ని మహాకవి అన్నాడు కాళిదాసు.

కవిసేన మ్యానిఫెస్టో ద్వారా ఏ విధమైన దృక్పథాన్ని ప్రవేశపెట్టారు?

అందులో భారతీయ కావ్యశాస్త్ర పరంపర, అదే కాలంలో గ్రీకు, రోమన్ సాహిత్యంలో వున్న శాస్త్ర పద్ధతి, పశ్చిమ డేశాల నుంచి దిగుమతైన ఆధునిక సాహిత్య విమర్శ, మార్క్సిస్టు దృక్పధం - ఈ నాలుగింటి సమన్వయమే కవిసేన మ్యానిఫెస్టో.

పాటలతోనే రచన ప్రారంచించిన మీరు ‘ముత్యాలముగ్గు’ సినిమాలో గొప్ప పాట రాశారు- నిదురించే తోటలోకి… అని, మీ సమకాలీకులందరూ సినీ రంగంలో పాటలు రాస్తే మీరెందుకు ఆ దిశగా ప్రయత్నించలేదు?

‘ముత్యాలముగ్గు’ పాట తర్వాత చాలా మంది వచ్చి నన్ను కలిశారు. ‘మీరు మాకు పాటలు రాయాలండీ‘ అంటూ, సరేననేవాడిని. మళ్ళీ వస్తామని వెళ్ళేవారు. అలా నాలుగైదు సంవత్సరాలు గడచిన తర్వాత ఎవరూ రాలేదు. కొన్ని సంవత్సరాల తర్వాత సినీ పరిశ్రమలోనే ఉన్న నా స్నేహితుడు చెప్పాక అసలు విషయం తెలిసింది. ఎవరో నా గురించి నిర్మాతలకి చెడ్డగా ప్రచారం చేశారట. నాకు ఎయిర్ టిక్కెట్టివ్వాలనీ, చోళ హోటల్లో ఫిఫ్త్ ఫ్లోర్‌లోనే బస ఏర్పాటు చేయాలని, ఇలా తడిసి మోపెడు ఖర్చవుతుంది అనీ!

మీకు ‘గజల్ ‘ ప్రక్రియ చాలా ఇష్టమని కొన్ని రచనలు తెలుపుతున్నాయి.

గజల్ అంటే నాకు ఇష్టం. డెబ్బయిల్ల్లో ఉర్దూ, హిందీ కవులు మా ఇంటికొచ్చేవారు. వాళ్ళు ‘షేర్’ వినిపించేవారు.. నేను వాళ్ళకి పద్యాలు వినిపించేవాడిని. వాళ్ళకవి అర్ధమయ్యేవి కావు. గజల్ దారిలో ఉన్న షేర్లను అర్ధం చేసుకుని రెండేసి , నాలుగేసి పంక్తుల కవితలు రాశాను. భావోద్వేగంలో మెరుపులా కొన్ని పంక్తులు తుళ్ళిపడుతూ వచ్చేవి. వాటిని ‘గజళ్ళు’ అనడం కన్నా ‘చమత్కారికలు’ అంటే బాగుంటుందని ఆ పేరు పెట్టాను. అవే ‘శేషేంద్రజాలం’ శీర్షికన ప్రచురితమయ్యాయి.

ఇప్పుడు అనేక వాదాలొచ్చాయి, ఉద్యమాలొచ్చాయి…

ఈ వాదాలు మొదట్లో సదుద్దేశంతోనే మొదలయ్యాయి. ఆయా వర్గాల్ని చైతన్యపరచడానికి,వారిని సమాయత్తం చేయడానికి ఏకీకృతం చేయడానికి ఇవి దోహదపడ్డాయి. అయితే రానురాను వాటిని నిచ్చెనలుగా చేసుకుని పైకెక్కే ట్రెండ్ ఎక్కువైంది. సాహిత్యంలో ఇటువంటి వాదాలు ఎప్పుడూ అభిలషణీయమే. కానీ స్వార్థమే పనికిరాదు.

కవిగా మీరు ఏ ఉద్యమాన్ని సమర్ధిస్తారు?

ప్రతి ఉద్యమాన్ని సమర్థించాను. పీడిత వర్గం వైపే నిలుచున్నాను. పద్య కవిత్వం రాసినప్పుడు కూడా నేను పీడితుల పక్షానే ఉన్నాను. ‘ఋతుఘోష’ వంటి ప్రకృతివర్ణన కవిత్వంలో కూడా పీడితుల పక్షమే ప్రధానం. వాళ్ళవైపు నిల్చొని, వాళ్ళ పక్షాన యుద్ధం చేయడమే కవి పాత్ర, బాధ్యత.

”కరపత్రాలే”మైనా మీ దృష్టికొచ్చాయా?

అవన్నీ నీచాతి నీచం. మానవ జాతి అంతా ఒకటని అనుకోవడమే కవి లక్షణం. ఇలా ప్రాంతీయంగా, లింగ వివక్ష … ప్రదర్శించడం స్వార్ధం తప్ప మరోటి కాదు.

మీ తరం కాక మీ తర్వాతి తరం వారిలో బాగా రాస్తున్న వారుగా మీరెవరిని గుర్తిస్తారు?

ఇప్పుడున్న కవుల్లో రాయసం వెంకట్రామయ్య, తరువాత గోపి.

ఇతర దేశాల సాహిత్యం చదువుతుంటారు కదా! మన తెలుగులొ ఇదిగో ‘ఇది మిస్సింగ్’ అనగలిగేదేమైనా ఉందా?

ఆధునిక పాశ్చాత్య దేశాల్లో వస్తున్న కవిత్వ ధోరణులన్నీ మన భారతీయ సాహిత్యంలో ఉన్నవే. ‘సింబాలిజం’ అంటారు కదా… ఇది ఋగ్వేదం నిండా కనిపిస్తుంది. అక్కడ ఉండి ఇక్కడ లేనిదేది లేదు. 

జానపద సాహిత్యంలో స్త్రీలు
జానపద సాహిత్యంలో స్త్రీలు - 1 జానపద సాహిత్యంలో స్త్రీలు - 2 జనవరి 2007 సంచికలో..
కవితలు 
వలసపోతున్న మందహాసంఅనంతంఓ శాంతీకిటికీవర్షానంతరంవిదేశంలో మనుమరాలుసమీక్షలు 
"సందుక": నారాయణస్వామివ్యాసాలు 
జానపద సాహిత్యంలో స్త్రీలు - 1నేనూ నా రచనలుపద్యాలు - వాడుకభాషభాషా సంబంధ నిరూపణ - భాషాశాస్త్రం 101కథలు 
తరం మారినా …యథార్థ చక్రం -5రంగు తోలుసంపాదకీయం 
నామాట: నూతన సంవత్సర శుభాకాంక్షలు  
జానపద సాహిత్యంలో స్త్రీలు - 1జనవరి 2007 » వ్యాసాలురచన : ఆచార్య పి. జ్యోతి 
జానపదసాహిత్యం చరిత్రకందని యుగాల నుండి జీవిస్తూ జాతి జీవన చైతన్యాన్ని, క్రమ వికాసాన్ని ప్రతిబింబచేస్తున్నది. జానపద సాహిత్యంలో భిన్న భిన్న ప్రక్రియలున్నాయి. అయా ప్రక్రియల్లో సమాజగత నియమాలు, ఆచారాలు, సంప్రదాయాలు, దైవీభావన, స్త్రీ పురుష సంబంధాలు మొదలైన వెన్నో సందర్భానుసారంగా కనిపిస్తూ ఉంటాయి. ముఖ్యంగా స్త్రీ జీవిత చక్రంలోని పుట్టుక, బాల్యం, సమర్త, వివాహం, శోభనం, గర్భం, సీమంతం, ప్రసవం, మరణం లాంటి దశల ప్రతిఫలనాలు, భావ సంఘర్షణలు జానపద సాహిత్యంలో ఎంతో సమర్థవంతంగా చోటు చేసుకుంటాయి. ముఖ్యంగా స్త్రీలే పాడుకున్న పాటలలో చెప్పిన కథలలో స్త్రీల హృదయావిష్కరణలు, అనుభూతులు చాలా సహజంగా కనిపిస్తాయి. భావాల వ్యక్తీకరణలో ఎంతో స్వేచ్ఛ ఉంటుంది. ముఖ్యంగా శ్రామిక వర్గానికి సంబంధించిన స్త్రీల పాటలలో విషయ వైవిధ్యంతో పాటు స్వేచ్ఛాప్రవృత్తిని మనం ఎక్కువగా గమనించవచ్చు. మధ్య తరగతి స్త్రీలకున్న నిర్బంధాలు, స్వేచ్ఛారాహిత్యం అక్కడ కనిపించదు. 

జానపద సాహిత్యంలో గేయాలు, కథాగేయాలు, కథలు, ఆయా కళారూపాలు విశాలమైన పరిధిని కలిగి ఉండి స్త్రీల మనోభావాలను వ్యక్తిత్వాన్ని స్పష్టంగా వ్యక్తం చేస్తాయి. అటువంటి భావ ప్రకటనలున్న పాటలను పరిశీలించమే ఈ వ్యాస ఉద్దేశ్యం.

జానపద సాహిత్యంలో రామాయణ భారత భాగవతాదులకు ప్రత్యేక స్థానం ఉంది. ముఖ్యంగా రామాయణంలో మానవ హృదయ స్పర్శ ఎక్కువగా ఉండడంవల్ల సీతారాములను జానపదులు తమవంటి వ్యక్తులుగా భావించి లెక్కకు మించిన పాటలు పాడుకున్నారు. వాటిలో స్త్రీలు తల్లిగా, కూతురుగా, అత్తగా కోడలుగా, వదినెలుగా బహుముఖాలుగా కనిపిస్తారు.

భూదేవి సీతమ్మను అత్తవారింటికి పంపుతూ బంగారు గిన్నెలో పాలు నెయ్యి పోసి సీతమ్మ చేయిముంచి వరుసగా రామునికి కౌసల్య, సుమిత్ర, కైకమ్మలకు శాంతమ్మకు అప్పగింతలు చేసింది. కౌసల్యతో

వదినరో నాపుత్రి ఇదివప్పగింత
పదిలంబుగా దీని బాగా చూడమ్మ
పాలు కాచగ లేదు బాల మా వదినరో
నెయ్యి కాచగ నేరదు నెలత సుమి మదినా
నేర్పుగా చెప్పు సీత మీదమ్మా

అని చెప్పింది. లోకంలో తమ కూతుళ్ళ స్వభావం ఎటువంటిదైనా తళ్ళులు వాళ్ళను వెనుకేసుకు రావడం కనిపిస్తుంది. కానీ భూదేవి అట్లాంటి తల్లికాదు. కనుకనే

బుద్ధులెరుగదు మంకు బుద్ధులే గాని
బుద్ధి వచ్చిన దాక దిద్దుకో వదినా 

అని చెప్పి “దాని పంపి నేను తాళలేనని” బాధపడింది. ఇంకా సీతమ్మతో

పొద్దోయి పొరుగిళ్ళ బోకమ్మ
సందలడి చాకింటి కెళ్ళబోకమ్మ
వీధిలో తలకురులు విప్పబోకమ్మ
పదుగురిలో పన్నెత్తి నవ్వబోకమ్మ
మందిలో కన్నెత్తి చూడబోకమ్మ

అని ఎన్నో సాంఘిక కట్టుబాట్లను చెప్పింది. అటువంటి కట్టుబాట్లు ఏ రకంగానైనా, ఏ సాహిత్యంలోనైనా పురుషునికి చెప్పినట్లు కనిపించదు.

ఇటువంటిదే అప్పగింతలకు సంబంధించిన పాట నాటు కలుపుల్లో పాడుకుంటారు.

అత్తామామలతోని అందంగా తిరుగమ్మా
వారానే మాటలకు ఎదురాన బోకమ్మా
అమ్మారో సీతమ్మ పోయిరావే తల్లి
పోయాత్తగారింట్లో బుద్ధిగల్గి వుండమ్మ
కొమ్మా మాంచి కీర్తి తేవే పుట్నింటీకి

అని బుద్ధులు చెప్పుతూ “బావ మరుదలు ఉంటే బంతాడవద్దని”, “వారనే మాటలకు తిరిగి అనవద్దని”, “తోటి యారాండ్లతో తోడుగా ఉండుమని”, “అన్నమెరుగాదమ్మ నా సిన్న కూతురూ, అన్ని పనులూ చెప్పు అత్తరో కౌసల్య” అంటుంది.

“పొద్దున్నే లేచేవు సద్దన్న మడిగేవు
సద్దన్న మడిగితే ఎవ్వరు పెడుతరు బిడ్డ
పెరుగు వన్నం బెట్టి పెంచూకున్నానమ్మ
సద్దివన్నం బెట్టి సాదుకో కౌసల్య” అని ఆ తల్లి అప్పగింతలు పెట్టి కూతురుతో

“సక్కన్నీ కండ్లాకు సొక్కు నీద్రలొస్తే
కొంగుల్లు వేసుకా మలుసుకా పండక్క”

అని బుజ్జగించింది. చిన్ననాటి నుండే కుటుంబంలో స్త్రీ ఆకలి దప్పులను అణచుకొని ఏ విధంగా ఒదిగి ఉండాలో ఈ పాటలు వ్యక్తం చేస్తున్నాయి. ఆనాటి సమాజ నిర్మాణ లక్షణాలను స్పష్టంగా తెలుపుతున్నాయి.

జానపదుల సీతమ్మ విభిన్న భావాలకు ప్రతీక. అసలు సిసలైన జానపద స్త్రీ. ఒక రోజు సీతారాములిద్దరూ కలిసి దారిలో వెళుతుంటే సీతమ్మ కాలికి ముల్లు గుచ్చుకున్నది. రామునితో “ముల్లు తీరామన్న ముల్లు తీవయ్య” అన్నది. రాముడు “ముల్లెట్లు తీదును యీ మూకలోను” “కాళ్లెట్లు పట్టుదు కన్నవారిలోను” “చెయ్యెట్లు పట్టుదు చెల్లెళ్ళలోను” అని తప్పించుకుంటాడు. భార్యతో అన్యోన్యంగా ఉంటే లోకం భార్య కొంగు వదలడంటుంది. ఇంకా పదిమందిలో భార్య కాలికి ముల్లు తీస్తే ఇంకేమనుకుంటారోనని భయపడతాడు. ఇంకా కొద్ది దూరం పోగానే పారిజాతపు చెట్టు కనిపించింది. సీతమ్మ పారిజాతాలు కోరనే కోరింది. రాముడు (ఎవరూ లేకుండా చూసి కాబోలు) కోసి తెస్తాడు. పువ్వులు ఆడవారికి సంబంధించినవి అంటారే కానీ “మగవారితో పువ్వులు మోయించగలము” అని సీతమ్మ తన ఆభిజాత్యాన్ని తెలిపింది.

ఒక సందర్భంలో సీతమ్మ ఆరునెలలుగా రామునిపై అలక వహించి కోపగృహంలోనే ఉంటున్నది. ఆమె అలక తీర్చడానికి రాముడు పెంపుడు చిలకను రాయబారానికి పంపుతూ

చిలకరో ఓ చిలక ఓ రామచిలక
ఎర్రని ముక్కుకు వెండి పొదిగిస్తు
పచ్చని రెక్కలకు పయిడి పూయిస్తు
నువ్వు పోయెడి తోవ సెలగ వేయిస్తు
సెలగ దిని చెయికడగ చెలమ తవ్విస్తు
అలసిపోయి కూర్చుండ అరుగు వేయిస్తు
నువ్వుబోయి రాముని కావమని పలుకు

అని చెప్పి పంపిస్తాడు. చిలుకను చూసి సీతమ్మ పోపొమ్మని తలబద్దలు కొడతానని బెదిరించింది. చిలుక పారిపోయింది. లక్షణుడు చిలుక చెవిలో ఏదో ఉపాయం చెప్పి సీతమ్మ దగ్గరికి చిలుకను పంపిస్తాడు. లక్ష్మణుడు చెప్పినట్టుగానే “ఆరు నెలల నుంచీ సీతమ్మ అలిగి పడుకుంటే రాములవారికి స్వస్థత తప్పింది పాపం” అని చిలుక పలకగానే సీతమ్మ వెంటనే దిగ్గున లేచి రాముని దగ్గరికి పరుగెత్తింది.

సామాన్య సంసారాల్లో నిత్య జీవితంలో ఎదురయ్యే కోపతాపాలకు నెలవైన స్త్రీల మానసిక స్థితి సీతమ్మలో ఏ విధంగా కనిపిస్తుందో పై పాట వ్యక్తం చేసింది.

సీతారాములు పర్ణశాలలో ఒకనాడు జూదమాడుకుంటున్న సమయంలో వారికి మాయలేడి కనిపించింది. “అటు చూడు రాములు, అటు చూడవయ్యా” అని మాయలేడిని చూపించి సీతమ్మ “దాంజంపి దాంతోలు తేకుంటే నయ్య; అందనుక మనము అన్నాచెల్లెళ్లమయ్య” అని వాదులాడింది. “ముత్యాలు కుట్టిన రైకలుండంగ మురికి తోలుకు సీత ఏల బ్రమిసెదవు, వజ్రాలు తొడిగిన రైకలుండంగా వట్టి తోలుకు సీత ఏల బ్రమిసెదవు” అని ఆ తోలుతో రవికలు కుట్టించుకోవలసిన అవసరం లేదంటాడు. జానపదులు చిత్రించిన సీతమ్మ ఎంతో గడసరి. అందుకే మాయలేడిని తెచ్చి ఇచ్చేంత వరకు తాము అన్నాచెల్లెళ్లుగానే ఉండాలని బెదిరించడంలో సీతమ్మను వారి మనస్తత్వాలకు అనుగుణంగా మలుచుకున్న తీరు కనిపిస్తుంది.

జానపద సాహిత్యంలో ఉన్న మరికొన్ని కథాగేయాలు సామాజిక సాంస్కృతిక వ్యవస్థకు అద్దం పడతాయి. ముఖ్యంగా సంతానం లేని స్త్రీల దుఃఖం వర్ణనాతీతం. తమకు పిల్లలు లేని బాధ కంటే సమాజం తమను చిన్న చూపు చూస్తుందనే బాధే వారికి ఎక్కువ దుఃఖాన్ని తెచ్చిపెడుతుంది. సంతానం లేక పోవడంలో భార్యాభర్తల్లో లోపం ఎవరిదయినా స్త్రీ యే దానికి బలి అవుతున్నట్లుగా ఎన్నో కథాగేయాలున్నాయి. సమాజం మూలాలు ఎగుడు దిగిడులన్నీ సాహిత్యంలో అనివార్యంగా కనిపిస్తాయి. ముత్యాలమ్మ పాటలో 

“సంతు లేనట్టి వారు ఉయ్యాలో
సక్కదనమేమి ఉయ్యాలో
పిల్లలు లేనిల్లు ఉయ్యాలో
పీరీల కొట్టమ్ము ఉయ్యాలో
బాలలు లేనిల్లు ఉయ్యాలో
పాలంచే గుల్లు (పాల్వంచ గుళ్ళు) ఉయ్యాలో
సిరిబాల లేనిల్లు ఉయ్యాలో
సీకటి కోనమ్ము ఉయ్యాలో
మరి బాలలేనిల్లు ఉయ్యాలో
మల్లన్న గుల్లు ఉయ్యాలో”

అని పార్వతీ దేవి బాధపడింది. ఆమె ఒకరింట్లో పాపని చూడడానికి వెళ్లినప్పుడు ” గొడ్డు గోతురాలు వస్త ఉన్నాదమ్మ” అని అమ్మలక్కలు పాపని తన చేతికివ్వలేదని దుఃఖిస్తూ

లోకమ్ము మీదను ఉయ్యాలో
గొడ్డు పేరూనాది ఉయ్యాలో
గొడ్డు పేరూ నాకు ఉయ్యాలో
వద్దురా దేవుడా ఉయ్యాలో
నాకూనూ సంతుల్లు ఉయ్యాలో
కావాలె దేవుడా ఉయ్యాలో

అని కోరుకున్నది. సంతుకోరుకోవడం మాట అటుంచి కేవలం తమకు మగబిడ్డలు కావాలని కాంక్షించే తల్లులెంతో మంది కథాగేయాల్లో కనిపిస్తారు. సమాజంలో కొడుకుల తల్లికే గౌరవం ఎక్కువ. అందుకే “తింటేను తీయదోసపండు తినాలి, కంటేను కొడుకుల కాన్పు కనాలి” అనుకుంటారు. అంతే కాదు ” పొడిసేటి సూరీడు వంటి కొడుకు గర్భంల పడితే ఏడు కొబ్బరికాయలు కొడుదు ననుకునే” తల్లులు కనిపిస్తారు. ఇటువంటి పాటలే స్త్రీల సుఖదుఃఖాలను పట్టి చూపుతాయి.

ఆడపిల్లలను అత్తవారింటికి పంపేటప్పుడు సారెచీరెలు పెట్టడమనే ఆచారం మన సమాజంలో ఉంది. ఈ ఇచ్చి పుచ్చుకోవడాలు ముచ్చటగా సాగితే బాగానే ఉంటుంది కానీ ఆర్థిక పరిస్థితుల దృష్ట్యా నేడు కన్నవారికి ఇవి ప్రాణాంతకంగా పరిణమించాయి. అడిగినవి ఇవ్వలేదని కట్టుకున్న వారిని చంపే ప్రబుద్ధులను చూస్తూనే ఉన్నాం. గౌరమ్మ సారె పాటలో పుట్టింటి నుంచి వచ్చిన గౌరితో శంకరుడు ” పుట్టినింటికి గౌరి పోయి వస్తివి గానీ - నాకు ఏమి తెస్తివే గౌరీ” అని అడుగుతాడు. గౌరమ్మ ” మా వారు పేదవారు, మీకేమి తేగలరు” అంటుంది. అయినా శివుడేమీ ఊరుకోలేదు. కట్న కానుకల కోసం ఆమెను మళ్ళీ పుట్టింటికి పంపిస్తాడు. పర్వత దంపతులు పార్వతికి “ముంజేల దండలు జడ సంపెంగలు ముక్కుకు ముక్కెర పిల్లేళ్ళు, సింగి పాపట బొట్టు, కుంచంబు దారలు, చెక్క పైసలు ఇచ్చి అల్లుని కోసం తీరపు నిన్యాలు (పులితోలు చర్మం) బంగారు పిడి గంట, నాలుగు మూలల చెంబులు, బంగారు బాసన్లు, బటువు ముంజేతి దండలు, బంగారు ఒత్తులు, పట్టె మంచం, దానిమీదికి దూది పరుపులు, జపమాల” ఇచ్చి అత్తవారింటికి పంపుతారు. అప్పుడు కాని తృప్తిపడడు శివుడు. సిరియాలుని కథకు సంబంధించిన ఇంకో పాటలో పార్వతి భర్తను నిందించినందుకు సిరియాలుని తల్లి “కుంటివాడైనా, గుడ్డివాడైనా, సుంకరీడైనా, చోరుడైనా, కల్లలాడే వాడయినా, భర్తను ఈశ్వరునిగా చూడాలని హితబోధ చేస్తుంది. పితృస్వామ్య స్వభావం, స్త్రీల జీవితానుభవాలు పై పాటలలో కనిపిస్తాయి.

భర్త తనను ప్రేమించే వాడైతే “అందాన మెక్కిన అన్నల కన్నా కట్టెల్లు మోసిన్న కాపురం మేలు, పుల్లలు ఏరిన్నా పురుషుడే మేలు” అనుకునే స్త్రీలు కూడా లేకపోలేదు.

బీరన్న ఒగ్గు కథలో రేణుక వీరభద్రునితో అతడు ఎటువంటి అమ్మాయిని పెళ్ళిచేసుకోవాలో ఆ అమ్మాయికి ఉండవలసినవి, ఉండకూడని లక్షణాలేమిటో తెలుపుతుంది.

కట్టే బండికి ముప్పయి రెండు వలశక్రాలు
పట్టే తల్వారుకు ముప్పయి రెండు వలశక్రాలు
ఎక్కే గుర్రానికి ముప్పయి రెండు వలశక్రాలు
ఏలే ఆడపిల్లకు ముప్పయి రెండు వలశక్రాలు

ఉంటాయని అమ్మాయిని జాగ్రత్తగా చూసి ఎంచుకోవాలని క్రింది లక్షణాలను వివరించింది.

తుప్పురెంటుకలు లేకుంట జూడూ లేకుంట జూడు
తమ్ముడ! నెత్తిన మాడా లేకుంట జూడూ లేకుంట జూడు
తమ్ముడ! పాపిట్ల సుడి లేకుంట జూడూ లేకుంట జూడు
మిట్టానొసలు లేకుంట జూడూ లేకుంట జూడు
కంట్లే మెల్ల లేకుంట జూడూ లేకుంట జూడు
బుర్రా ముక్కు లేకుంట జూడూ లేకుంట జూడు 

అని ఎత్తు పండ్లు, నాలుకపై మచ్చ, చెంపకు సుడి, కొయ్య మెడ, ఎత్తు భుజాలు, చేతులు పొడుగు, బొడ్డున సుడి, తాకుడు కాళ్ళు, గుడ్డేలుగు పాదం, అరికాలుకు సుడి మొదలైన ముప్ఫై రెండు చెడు లక్షణాలు లేకుండా చూడమని చెబుతుంది. వీరభద్రుడు “అయితే మంచి లక్షణాలు ఎట్లుంటయో చెప్పు” అంటాడు.

కుడి డొక్కలా మచ్చా గుణవంతురాలు
ఎడమ డొక్కలా మచ్చా ఎల్ల లోకములు మెచ్చా
కుడికాలూకు మచ్చా మిద్దెలు మేడలు కలుగూ
అరికాలూకు మచ్చా ఆవుల మందలూ కలుగూ

అని పొట్టిగా, పలుచగా, ఎర్రగా, ముద్దుగా, చక్కగా, పదహారు వన్నెల బంగారు ఛాయతో ఉండాలని చెపుతుంది. ఏ సాహిత్య ప్రక్రియలో కూడా వధువు వరుడిని నిర్ణయించుకునే సందర్భంలో స్త్రీలని వర్ణించినట్టుగా పురుషుల సాముద్రిక పుట్టుమచ్చల వివరాలు ఇంత విశదంగా వర్ణింపబడలేదు. వాడు మగవాడు కావడమే గొప్ప లక్షణం. జానపద కవులైనా ఏ కవులైనా సామాజిక పరిస్థితుల మధ్యే జీవిస్తారు. కనుక సమాజంలోని వాస్తవికతలు అసమానతలు వారి కవిత్వాలలో అనివార్యంగా చోటు చేసుకుంటాయి. స్త్రీల వ్యక్తిత్వానికి కాక శరీర గత సౌందర్యానికి ప్రాధాన్యాన్నిచ్చే అంశాలు ఏ ప్రక్రియలోనైనా కనిపిస్తాయి.

సంబంధ బాందవ్యాలకు సంబంధించిన పాటలలో సంసార జీవితంలోని కష్టసుఖాలు, స్త్రీల మనోభావాలు, అక్కా చెల్లెండ్ల, అన్నా చెల్లెండ్ల అనురాగాలు ఎక్కువగా కనపడుతాయి.

అత్తవారింట్లో ఎన్ని సిరి సంపదలున్నా స్త్రీలకు పుట్టింటిపై ఆశలు ఉంటాయి. స్థిర చరాస్తులలో భాగం ఇచ్చే అవకాశాలుండవు కనుక ఆ మాత్రం ఆశించడం సహజమే. అత్తవారింటికి పయనమైన ఒక చెల్లెలు అన్నతో “దంచా కుండేనా లేదు ఏ వాడా నేపోదు” అని అంటే అన్న కుందెన తెచ్చి బండిలో వేసి “ఇకనైనా కలనియ్యే సిల్లెల నీదు రథము” అంటాడు. అయినా ” దంచా రోకాలి లేదు ఏ వాడ నే పోదు” అని వరుసగా ఆమె సంసారానికి సరిపోయే సామాగ్రినంతా కోరింది. అన్న ఆమె అడిగినవన్నీ ప్రేమతో సమకూరుస్తాడు. కొన్నాళ్ళకు అన్న చెల్లెలును చూడ వస్తాడు. పుట్టింటినుండి కుక్కవస్తే కూడా తవ్వెడు బియ్యం వండిపెడుతారట స్త్రీలు. అన్నే స్వయంగా వస్తే ఇంకా చెప్పక్కర లేదు. రాగానే వేసే కుశల ప్రశ్నలకు అంతే ఉండదు.

చిన్నింటా చిన్నమల్లె పూసినాదన్నా?
చిన్న వదినే కోమాండ్ల కన్నదాయన్నా?
పొద్దింటీ పెదమల్లె పూసినాదన్నా?
పెద్ద వదినే కోమాండ్ల కన్నదాయన్నా?

ఇంకా

పాటెనుక పత్తి చేను పండీనాదన్నా?
పదిపుట్ల మన గరిసె నిండీనాదన్నా?
నూతెనుక నువు చేను పండినాదన్నా?
నూరు పుట్ల మన గరిసె నిండీనాదన్నా?

అని ఆదరంగా అడిగిన చెల్లెలుతో “పాటెనుక పత్తిచేను పండితే పసుపు కొమ్ముల సారె పెడతా” నని ” నూతెనుక నువ్వు చేను పండితే నూటొక్క సకినాలు పెడతా” నని చెప్పి సంతోషపెడతాడు. స్త్రీల జీవితాల్లోని అనుభవాలు ఇటువంటి పాటల్లో ఎంతో సహజంగా వ్యక్తమౌతాయి.

సమిష్టి కుటుంబాల్లో వదినా మరుదులు 

“మన్నింప నేర్పితే మరిదియే కొడుకు
వడ్డింప నేర్పితే వదినెయే తల్లి” అన్నట్లుంటారు. అంతే కాదు “తప్పు పట్టిన వారికి తమ్ముడే మరది, భావించుకున్న వారికి బావ కూడా అన్న” అవుతాడని అంటారు. గిరిగిరి బాయి పాటలో వదిన మరిదితో బిందె ఎత్తుమంటే బిందె ఎత్తి కొంగు పట్టినాడట. “పాపాలు, పాపాలు ఓ మర్ది మల్లేశ!” అంటే “పాపాలకు మా ఇంట్లో పత్తి గుమ్ములుండు, దోసాలకు మా ఇంట్లో దోస గుమ్ములుండూ” అంటాడు. అప్పుడు వదినె బిందె దించి “మావోళ్ళింటికి నేను పోతానని” అత్త మామలకు, బావలకు, తోటి ఏరాండ్లకు, మరుదులకు, చివరికి భర్తకు చెప్పింది. ఎవరేమన్నారని అడిగితే ఎవరేమనలేదని అబద్ధం చెప్పింది. మరిది అహంకారాన్ని భరించలేక, ప్రతిఘటించలేక మళ్ళెప్పుడొస్తావని భర్త అడిగితే

మర్ది సచ్చిండని
మతలబూ వస్తే
తడిబట్ట తానానికి
నేనంద వస్తా

అని తన నిరసన తెలిపింది. మధ్య తరగతి కుటుంబాల స్త్రీల స్థితికి పరోక్ష ప్రతిఘటనలకు ఈ పాటలు అద్దం పడతాయి.

మరి కొన్ని పాటలలో మేనమామతో వైరం, మేనమామను చంపడం వంటి కథాంశాలు కనిపిస్తాయి. కారణాలేవైనా ఇవి భాగవతంలో కంసవధకు ఛాయలుగా రూపుదిద్దుకున్నాయి.

ఒక నాటు కలుపు పాటలో అక్క ఇంటికి వచ్చిన ఒకడు ఆమె కూతురును చూసి “ముసిముసి నవ్వు నవ్వి ముని కొంగు పట్టబోయాడు”. మేనమామ చేష్టలకు నివ్వెరబోయి

అవ్వతోడుర మామ! రామోజిరామా!!
మల్లవత్తర మామ! రామోజిరామా!!
అయ్య తోడుర మామ! రామోజిరామా!
మల్లవత్తర మామ రామోజిరామా!
అన్న రాముని తోడు! మల్లవత్తర మామ!!

జానపద సాహిత్యంలో సంవాదాలు 
ఆలుమగల మధ్య కలహం ఎంతసేపు అంటే “అద్దం మీద పెసరగింజ వేసినంత సేపు” అని “ఆరిక కూడు ఉడికినంత సేపు” అనే మాటలు లోకవిదితమే. తగవులు రావడం సర్దుకుపోవడం జరుగుతూనే ఉంటుంది. కోపతాపాలు, మధ్యవర్తుల రాయబారాలు సాగుతూనే ఉంటాయి. అయితే మధ్యవర్తులు లేకుంటే మాట్లాడుకోవలసి వస్తే తడికనో, బుట్టనో, పిల్లినో, కుక్కనో మధ్యవర్తిని చేసి మాట్లాడుకునే సందర్భాలుంటాయి. అటువంటిదే ఒక పాట:

భర్త: ముక్కుపుడకలు తెచ్చి ముంతగూట్లో పెట్టేను, పెట్టుకోమని చెప్పు తడికా ॥
భార్య: పొడికి కాంతి లేదు, పుడక మెరుగూ లేదూ, వద్దని చెప్పవే తడికమ్మా
భర్త: పట్టుచీర తెచ్చాను పెట్టె లో పెట్టాను కట్టుకోమని చెప్పు తడికా॥
భార్య: చీరకంచులు లేవు చుట్టు చెంగులు లేవు వద్దని చెప్పవే తడికమ్మా! 
అని అనగానే భర్త కొర్రబియ్యం తెచ్చాను, గోంగూర తెచ్చాను వండమని చెప్పవే తడికా అంటాడు. ఆమె వండనని తెగేసి చెబుతుంది. తాటిపండు తెచ్చాను బుర్రగుజ్జు తెచ్చాను తినుమని భర్త చెప్పినా ఆమె తిననని భీష్మించుకుంది. భార్యలను ఎట్లా సంతోషపెట్టాలో భర్తలకు తెలుసును కనుక “సంతలోకి వెళ్ళి సరిగంచు చీరను, అద్దాల రవిక తెస్తా తడికా! అని చెప్పివెళ్ళి, బహుశా తెచ్చినాడేమో వాటిని చూడగానే ఆమె మనసు మారిపోయింది. 

వరి కూడు వార్చాను - వంకాయ వండాను
తినమనీ చెప్పవే తడికా! తడికా! 
అని భర్తను కోరింది. కాని భర్తకు కోపం పోలేదు. అందుకే

వగలాడి మాటలకు ఒళ్ళంత మండింది
వద్దనీ చెప్పవే తడికా! తడికా!! 
అని మూతి ముడుచుకున్నాడు. కాసేపటికి ఆమెపై ప్రేమ ముంచుకొచ్చిందేమో

నులక మంచం తెచ్చాను, కంబళీ తెచ్చాను
వెయ్యమని చెప్పవే తడికమ్మా 
అన్నాడు. ఆమె 

నులకమంచం తెస్తేను, కంబళీ తెస్తేను
రమ్మాని చెప్పవే తడికమ్మా! 
అని అతని కోపం పోగొట్టింది. ఇద్దరి అలకలు తీరినాయి. దాంపత్య జీవితంలోని ప్రేమానుభూతులను వ్యక్తం చేస్తుందీ పాట.

జానపద సాహిత్యంలో ఈ రకమైన సంవాదాలు ప్రత్యేకంగా చెప్పుకోదగ్గవి. శివుడు-గౌరమ్మలు, విష్ణు-లక్ష్మీ, అలివేలు మంగమ్మ-వేంకటేశ్వరులు, లక్ష్మీ పార్వతులు, లక్ష్మీ గౌరమ్మలు, రాధాకృష్ణులు, గంగాగౌరులు, కృష్ణుడు-చెంచీతలు, వదినా-మరదళ్ళ, అన్నా చెల్లెళ్ళ సంవాదాలే కాక వేదాంత సంవాదాలు, ఆవు పులి కథా సంవాదాలు, తాడిచెట్టు కొబ్బరి చెట్టు సంవాదాలు మొదలైనవి వైలక్ష్ణ్యమైనవే కాక వైశిష్ట్యాన్ని సంతరించుకున్నాయి. కృష్ణుడు చెంచీతలకు సంబంధించిన సంవాదంలో ఒక రసవంతమైన సన్నివేశం.

కృష్ణుడు: పచ్చని సరిగళ్ళ పారుటాకు చీర పైదోగు గంధాలు పాపా!
ఎందుకొచ్చావే చెంచీతా! ఎవ్వరి దానవే!
చెంచీత: ఎందుల కొస్తే నీకేరా, నేనెవ్వరైతే నీకేరా? ఏట కొచ్చాను మగవాడా నల్లమల నుండి దుప్పేట కొచ్చాను పోపోవోయ్” అంటుంది. 
కృష్ణుడు నీవు వేటకొస్తేనేమి గాని, మాటలాడితేను కోపమా, ముచ్చటాడితేను కోపమా, పలుకు పలికితేను కోపమా చెంచీత అని అడుగుతాడు. చెంచీత “మాటలు మచ్చికలు మాకు సరిపడవు. దగ్గరకి రావొద్ద” ని అంటుంది. కృష్ణుడు

శ్రీకృష్ణమూర్తినే చెంచీత
లోకాల కర్తనే చెంచీత
రాధ రుక్మిణి కన్న చెంచీత
చక్కని దానవని చెంచీత
కోరి వచ్చితినేను చెంచీత 
అంటూ స్త్రీలు లేక కాదు, పదహారువేల మంది గోపికలు, అష్టభార్యలు తనకిష్టులుగానే ఉన్నారు. వారితో తాను విహరిస్తూనే ఉన్నానని చెప్పి “వాదాడ వస్తినే చెంచీత, భేదమెంచబోకు చెంచీత” అని “నన్ను పెళ్ళాడవే చెంచీత” అని ప్రాధేయపడతాడు. పైగా కమ్మలు కడియాలు, కనకంబు బావిలీలు, మేలైన సొమ్ములు, ఏడుకోట్ల ధనము నిస్తానంటాడు. చెంచీత “ఏడు గూడెములలో ఎన్నంగ కులమైన ఎలపోతురెడ్డి కూతురునని, ఏడుగురు అన్నలు వదినెలు కలదాన్నని పొమ్మని భయపెడుతుంది. వెంటనే కృష్ణుడు:

ఎలపోతురెడ్డి కూతురవైతేను
నాకు వెతకనేల మామగావలెనే
మేనరికమున్నాదే చెంచీత
బంధుత్వమున్నదే చెంచీత
చుట్టరికమున్నదే చెంచీత
కలసి మెలసుందామె చెంచీత 
అంటాడు.

చెంచీత కోపంతో నీవు పాన్పు పై పవళించినపుడు నిన్ను పామైనా సెరకదా, నిన్ను తేలైన చెనకదా, నీవు పుట్టినపుడు నీకు సందైన కొట్ట్లేదా అని తిడుతుంది. కృష్ణుడు నీవు తిట్టిన తిట్లన్నీ నాకు అంబులై నాటుతాయి. తల్లిదండ్రులకు ఒక్కడనే నేను అని చెప్పి:

నీ పాదాలు పట్టేనె చెంచీత
నీకు పనులెల్ల చేసేనే చెంచీత 
అని కాళ్ళబేరానికొస్తాడు. చెంచీత చేసేదేమీ లేక కొన్ని వేటకు సంబంధించిన ప్రశ్నలు వేస్తుంది.

నిమ్మలాగిరిమీద నమ్మనాతిరిగేటి
కొమ్మ లాగురు పోతునేసేవా?
ఏడు పందుల నేత నేరుతువా?
దుప్పుల వెంటాడి కొట్టేవా? 
అనగానే కృష్ణుడు:

నిమ్మలాగిరిమీద నమ్మనాతిరిగేటి
కొమ్మ లాగురు పోతునేతూను
ఏడు పందుల చక్కగా నేతూను
దుప్పుల వెంటాడి కొడుదూనూ? 
అని సమాధానమిస్తాడు. చెంచీత తృప్తి పడింది.

నచ్చినావు సుమ్మి కృష్ణమూర్తి నువ్వు
మచ్చికతో ఉందాము రావోయి 
అని అంగీకారం తెలిపింది.

తెలుగువారి కుటుంబాల్లో కనిపించే మేనరికం సంప్రదాయం ఈ పాటలో కనిపిస్తుంది. నరసింహస్వామి, చెంచులక్ష్మికి జరిగిన సంవాదాలు అనేక రూపాల్లో వ్యక్తమైనాయి. ఎంతో మంది భార్యలున్నప్పటికి వాదాడి తన వాదం నిలుపుకోవడానికి పెళ్ళిచేసుకునే భర్తలు, పందెంలో భార్యలను ఒడ్డే భర్తలు, పందెంలో (సొగటాలాటలో) భార్య గెలిచిందని కోపంతో మరొక స్త్రీ ని పెళ్ళి చేసుకునే భర్తలు ఎన్నో పాటలలో కనిపిస్తారు. పురుషాధిక్య సమాజం, ఈ పాటల్లో స్పష్టంగా ప్రతిబింబిస్తుంది.

గౌరమ్మ పెళ్ళి పాటలో గౌరమ్మ పెళ్ళీడుకొచ్చింది. ఎవరికిచ్చి చేస్తే బాగుంటుందోనని తల్లిదండ్రులు “ఊరిలో పెద్దలను అడిగి చూదాము, అందరికి మెప్పుగా అతివనిద్దామనుకొని” ఊరిలో బ్రాహ్మణులను, కాపులను, కమ్మవారిని, పెదరెడ్లను, కరణాలను సంప్రదిస్తారు. ఊరిపెద్దలంతా ఒక్కటిగా చేరి

సొగసుల గౌరమ్మ సరివచ్చువాడు
ఎందున్న వాడమ్మ ఏ జాతివాడు
సిరిగలవాడుగా చెన్నొందువాడు
వయసు ప్రాయమువాడు వలపించువాడు
సోగములు నిలువెల్ల కలిగిన వాడు
ఎవ్వడున్నాడమ్మ? ఎందుగలడమ్మా? 
అని చర్చించుకొని బాలగౌరమ్మ నడవడి ఘనమైనదని, భక్తి మెండని గౌరమ్మను పిలిపించి ఆమెతో 

నీ ఇష్టమేనమ్మ నీలాల గౌరు
బాపనికి నిన్నివ్వదలచితిమి మేము
బదులేమి చెప్పెదవు? బాల గౌరమ్మా 
అని అడిగారు. గౌరమ్మ నెమ్మదిగా తన మనసు బయట పెట్టింది.

బాపల పనులన్నీ బ్రహ్మపనులన్నా
ఆపనుల నేచెయ్య నా తరము గాదు
వరి బలము గురి బలము నే చదువలేను
నీతి మడుగుల చీర నేమడువలేను
ముత్యాల ముగ్గులు నే పోయలేను 
అని బ్రాహ్మణులకు తన నివ్వవద్దంది. దానికి సమ్మతించిన పెద్దలు రాజ్యాలు ఏలేటి రాజపుత్రులకిస్తామన్నారు. అది విని గౌరమ్మ

రాజుల యిండ్లలో రాణివాసాలు
సుక్క పెట్టకపోరు నగరెళ్ళిరారు
రాదారి కొప్పులూ నే చుట్టలేను
రాజులతో సరితూగ రాసరిగ లేను
కత్తులకు తలంబ్రాలు నే బొయ్యలేను
అరచేత ప్రాణాలు పట్టగా లేను
సామగానములకు నే సిద్ధపడలేను 
అంటుంది. అయితే కోమట్లకిస్తా మంటారు.

కోమటి బేరాలు గోజు బేరాలు
కోమట్ల బేరాలు కొంటె బేరాలు
రొక్కమే సకలంబు రొక్కమే బతుకు 
అని కోమట్ల పొందు తనకంగీకారం కాదన్నది. అయితే “దాసులు తమ ధర్మమును తప్పబోరు దాసులే దేశాన్ని కాపాడతారు” వారి కిస్తామంటారు.

దాసుల పెండ్లాలు కష్టాల పాలు
ఊళ్ళోని భిక్షములు గుళ్ళోటి నిద్ర
అందరికి దండాలు నే మడువలేను
అడుగడుగునకు వంగి నే నడువలేను
దాసులతో పొందు సుఖము గాదన్న 
అని గౌరమ్మ పెద్దలతో పలికింది. వారు ఆమెతో

ఎవరికిచ్చున గాని వల్లనంటావే
ఎవరు గావాలమ్మి బాల గౌరమ్మా 
నచ్చినవాడిని తెచ్చి పెడతామంటారు. ఒడలెల్ల విభూతి, మెడలో రుద్రాక్షలు, మెడలో నాగులు, నడుముకు పులితోలు, చేతిలో ఢమరుకం ధరించి సిద్ధపట్నంలో శివనంది దగ్గర వేపచెట్టు క్రింద నిలిచి ఉన్న జంగమదేవరకు తాను మనసిచ్చినానని “అతనికి నన్నిచ్చి పెళ్ళి చేయండి” అని కోరుతుంది.

కట్ట గుడ్డలు లేవు కావి వస్త్రాలు
ఇల్లు వాకిలి లేదు బంధువులు లేరు 
అని పెద్దలు “జంగాల కోరితివా లింగాల గౌరు” అని తమ అసమ్మతిని తెలిపితే, ఎట్లాంటి వాడైనా అతడే కావాలని 

జంగము దేవర శివుడేను సుమ్మీ
జంగము దేవర దేవదేవూడు
జంగము దేవర నా దేవరన్నా 
అని తన మనసులో మాట కచ్చితంగా తెలిపింది. చేసేదేమి లేక గౌరిని జంగమదేవర అయిన శివునికిచ్చి ఘనంగా పెళ్ళి జరిపిస్తారు.

శ్రామిక వర్గ సమాజంలో అన్ని కులాల వారు కలిసికట్టుగా ఉండడం, ఎవరికి ఏ సమస్య వచ్చినా అందరు కలసి సమస్యను పరిష్కరించుకోవడం, ముఖ్యంగా స్త్రీల విషయంలో మధ్య తరగతి స్త్రీలకున్న నిర్బంధాలు పెద్దగా లేకపోవడం, ఇష్టమైన వాడితో పెళ్ళి, లేకపోతే విడిపోవడం, లేదా మారు మనువు లాంటి వాటికి సమాజం ఆమోదం తెలుపడం కనిపిస్తుంది. ఇటువంటి సమాజ చిత్రణే ఈ పాటలో చోటు చేసుకుంది.

లక్ష్మీదేవికి నారాయణునికి సంబంధించిన తలుపు తీసే పాటలో లక్ష్మీదేవిని నారాయణుడు తాను రాగానే తలుపు వేసిన కారణమేమిటని ప్రశ్నిస్తాడు. కారణమేమిటో ప్రత్యేకంగా నేను చెప్పాలా? చెంచీతను నాకు సవతిని చేసినావు. “కొంచెపు జాతి చెంచీత నాకు సవతి యనుచు” చింత పడుతున్నానని చెప్పింది. అందుకే లక్ష్మీదేవిని ప్రసన్నం చేసుకోవాలని “కలికి కవాటము దెరిచి నపుడు యీ కంఠహారమిచ్చేనే” అని ఆశ చూపుతాడు. లక్ష్మీదేవి అప్పుడు

కంఠహారము చెంచిత కిచ్చి
చెంత గూడుము స్వామి 
అని దెప్పి పొడుస్తుంది. అప్పుడు నారాయణుడు “జిలుగు బుటేదారి చీరెలు దెస్తిని చేకొనవేమే లక్ష్మీ, నన్ను చేకొనవేమే లక్ష్మీ” అని మళ్ళీ ప్రాధేయపడతాడు. అట్లాగే “మల్లెపువ్వుల, విప్ప పువ్వుల దండలు తెస్తిని ఇంకనైనా గైకొనవే” అని అంటే అవన్నీ చెంచీత కిచ్చి కీర్తి గొనవోయి” అంటుంది. ఏమి ఇచ్చినా లాభం లేదనుకొని నారాయణుడు

దండిగా తప్పులు చాలా చేసి దండమయిన
చేకొనవే లక్ష్మీ! దండమైన చేకొనవే 
అంటాడు. అయినా లక్ష్మీదేవి కరగలేదు. పైగా “పెండ్లి కుమారుడైనందుకు నా దీవెనలివిగో స్వామి! నా దీవెనలివిగో స్వామి!” అని వెటకారం చేసింది. నారాయణుడు మరొక మెట్టు కిందికి దిగి “శరణు, శరణు, శ్రీ లక్ష్మీ శరణు, శరణు యిందిరా నీకు, లక్ష్మీ, శరణు యిందిరా నీకు” అని శరణు వేడుతాడు. అప్పుడు లక్ష్మీదేవి నవ్వుతూ ” వాకిలి దీసెద గట్టిగానూ రావోయి” అని తలుపు తీసింది. ఇటువంటి ప్రణయ కలహాలకు సంబంధించిన పాటలు మనస్సును అలరిస్తాయి. ఈ పాటల వెనుక ఏవో మాయమాటలు చెప్పి స్త్రీలను బుట్టలో వేసుకునే పురుషుల స్వభావం, స్త్రీల అసహాయతలు స్పష్టంగా కనిపిస్తాయి.

పెళ్ళికి సంబంధించిన వేడుకల్లో స్త్రీలు పెండ్లి జరిగిన తరువాత వధూవరులను లోపలికి రానివ్వకుండా వాళ్ళ వాళ్ళ పేర్లు చెప్పించడం, వారి అక్కచెల్లెండ్లు వారికి పుట్టబోయే ఆడపిల్లలు తమ ఇంటికి కోడళ్ళుగా రావాలని కోరుకోవడం, ఇప్పుడే ఆ షరతుకు ఒప్పుకోవాలని మాట తీసుకోవడం కనిపిస్తుంది. ఇటువంటి ఆచారాలు అన్నా, చెల్లెళ్ళ సంవాదాల పాటల్లో కనిపిస్తాయి. అన్న చెల్లెలుతో 

అన్న: “శ్రీ గిరిజేశు కృపను చెలగి పెళ్ళాడి వస్తే, తలుపు దియ్యక్కారో! తడువాయె వచ్చి” అంటాడు
చెల్లెలు : “తలుపెట్లా దీతునన్న తగువులుండంగా” అంటుంది.
అన్న: “పట్టు చీరెయు రవికె పసుపు కుంకుమలిస్తు” అంటే 
చెల్లెలు “పట్టు చీరెయు రవికె పసుపు కుంకుమ” వొల్లనంటుంది. అన్న వరుసగా చేతికి చాకిట్లు, చంగల్వదండలు, ముక్కుకు ముంగర, ముత్యాల కమ్మలు, కాళ్ళకు కడియాలు, కలవెండి మట్టెలు, కూర్చుండ కుర్చీలు, కుందనపు పాన్‌దాన్లు, పట్టె మంచము, పరుపు, బాలీనులు, ఎక్కేటందుకు ఏనుగులు, ఏలేటందుకు రాజ్యాలు, అడిగిన కట్నాలిస్తానన్నాడు. చెల్లెలు ” అడిగిన కట్నాలన్నీ అలాగే ఇస్తువు గాని అన్నా! నీ బిడ్డను నాకు అరణామిప్పించవయ్య” అని తన మనసులో మాటను చెప్పింది. అన్న మీ వదినెను అడుగుమంటాడు. “మా అన్న మనసు కుదిరి తాను ఇస్తానంటే ఎవ్వరు ఎదురు గనుక” అని చెల్లెలు అనగానే అన్నా వదినెలు మాకు మేనరికం సమ్మతమేనని బిడ్డనిస్తామని చెబుతారు. అప్పుడు చెల్లెలు తలుపు తీస్తుంది.
అప్పగింతల పాటలేగాక అత్తగారి మీద పాటలు కూడా ఎంతో వైవిధ్యంగా ఉన్నాయి.

” అత్తగారమ్మ ఆరడి సేయకమ్మ
ఒత్తులు ఒత్తకమ్మ! ఒత్తిగిలి యుండవమ్మా” 
అని కొడుకును కన్నానని పొంగిపోవద్దని కొడుకులను కన్నవారికి గోడ పంచలే గతి అని, చిటపటలాడితే చిక్కులు నీకేనని, కన్న బిడ్డలా కళ్ళకద్దుకోమని, కళ్ళకద్దుకుంటే కాళ్ళుపడతానంటుంది. ఇంకా:

సరిసరిగ నుంటేను! పడి పడి దండాలమ్మ
సరి దప్పెనా వెనుక! సోలెడు బియ్యమమ్మ
కొండెములన్ని గూర్చి! కొడుకుతో జెప్పకమ్మ
దండన సేయకమ్మ! దయయుంచు గదమ్మ 
అంటుందొక గడసరి కోడలు. ఇటువంటి పాటలు సామాజిక స్వరూపాన్ని తెలియజేస్తాయి.

మరొక పాటలో పైకి హాస్యం కనిపించినా, స్త్రీలలో సంసారం పట్ల వైముఖ్యం, నిరసన బహుముఖాలుగా ఎట్లా కనిపిస్తుందో మనం గమనించవచ్చు.

మ్రొక్కిన మ్రొక్కులు చల్లగ యుంటె మగని
కండ్లు పోతె ముంగిట యుండె మునీశ్వరునకు
పొంగలినే బెడుదు ॥
చంకన యుండె చంటి బిడ్డకు జవలరోగమొస్తే
పూరి వెలుపల పోలేరమ్మకు పొంగలినే బెడుదు ॥
కోటలో యుండే యిద్దరు మరుదులు గుండు
తగిలి చస్తే కోటలో యుండె వీరబ్రహ్మమునకు
పొంగలినే చేయిస్తు ॥
కాశీకి పోయిన అత్తగారు గయలో పడి చస్తే
కాశిలో యుండే విశ్వనాథునకు అభిషేకము చేయిస్తు ॥ 
జానపద సాహిత్యంలో వ్రతకథలు 
జానపద సాహిత్యంలో వ్రతకథలదొక ప్రత్యేక శాఖ. స్త్రీలు తమ భర్తల ఆయుష్షు కోసం, అనురాగం కోసం, సిరిసంపదల కోసం, సంతానం కోసం ఆచరించేవి అయితే ఒక త్రినాథ వ్రతం మాత్రం పురుషులు తమ ఐశ్వర్యం కోసం చేసేది. స్త్రీల వ్రత విధానాలను పార్వతీ పరమేశ్వరులో, స్త్రీ దేవతలో స్త్రీలకు చెబితే, త్రిమూర్తులు ఒక పేద బ్రాహ్మణునికి చెప్పేది త్రినాథ వ్రతం. పురుషులు స్త్రీల సౌభాగ్యం కోసం — అంటే తమ భార్యల అనురాగం కోసమో, అక్కాచెల్లెళ్ళఆయుష్షుకోసమో, తల్లికోసమో — ఏదో ఒక వ్రతం చేసినట్టుగా ఎక్కడా కనిపించదు. వ్రత కథలన్నీ పితృస్వామ్య వ్యవస్థ నుండి పుట్టి స్త్రీలకోసం నిర్దేశింపబడినవి. కనుక పురుషాధిక్యతనే తెలుపుతాయి. 

దేశాంతరంబోయిన భర్తల కోసం “దంపతుల తాంబూలపు నోము”, భర్త ఆదరణ కోసం “పువ్వుల తాంబూలపు నోము”, శరీరం వాసనగా ఉండడం వల్ల భర్త ఆదరించక పోతే దానికోసం “గంధం తాంబూల నోము”, వేశ్యాలోలుడైన భర్తను మందలించడం కోసం “కైలాసగిరి నోము”, మతి తప్పి ఎటో వెళ్ళిపోయిన పిచ్చి భర్తకోసం “కుంకుమ గౌరీ నోము”, భర్త కాశీకి వెళ్ళి తిరిగి రాకపోతే “కరుళ్ళ గౌరీ వ్రతం”, పడుచు మొగుడు రావడం కోసం “అట్లతద్ది నోము”, గుడ్డితనం పోవడానికి “కాటుక గౌరి నోము”, అన్నదమ్ముల ఆయుష్షుకోసం “బచ్చలి గౌరీ నోము”, ధైర్యంకోసం “ధైర్య గౌరీ నోము”, గండాలు పోగొట్టుకోవడం కోసం “గండాల గౌరీ నోము” ఆలుమగలు అనురాగంగా ఉండడం కోసం ” అంగరాగాల నోము”, సవతి తల్లి ప్రేమకోసం “కన్నె తులసమ్మ నోము”, సంసార శుభం కోసం “ఐదు పువ్వుల తాంబూలం నోము”, ఇంకా మిగిలిన నోములన్నీ ముత్తైదువ తనకోసం, సంతానం కోసం, అదీ మగ సంతానం కోసం, సిరిసంపదలకోసం ఆచరించేవి. వైధవ్యం, సంతానం లేకపోవడం వంటివి స్త్రీల ఆత్మ విశ్వాసాన్ని దెబ్బ తీస్తాయి. అన్నీ కలిగిన స్త్రీల పట్లనే వివక్ష చూపుతున్న సమాజం, తమ పట్ల ఇంకెంత క్రూరంగా ఉంటుందోనన్న (అభద్రతా) భావం నుండే వ్రతవిధానాలు పుట్టుకొచ్చాయి. వ్రత కథలను పరిశీలించినప్పుడు మరొక రూపంలో ఉన్న స్త్రీల సమస్యలుగానే ఇవి గోచరిస్తాయి. వీటికి పరిష్కార మార్గాలు సమాజంలోనే వెతుక్కోవాలి. వీటి ఆచరణలో పితృస్వామ్యం విధించిన ఆంక్షలు, ఆంక్షాతిక్రమణల ఫలితాలు ప్రాచీన మానవ మనస్తత్వాన్ని, మత స్వరూపాన్ని, స్త్రీల అసహాయతలను తెలియజేస్తాయి.

ఈ విధంగా వివిధ జానపద సాహిత్య ప్రక్రియలు రాజకీయ సామాజికార్థిక సంబంధాలను, కుటుంబ సంబంధాలను, స్త్రీల భావానుభూతులను, వ్యక్తిత్వాన్ని ఎంతో శక్తివంతంగా తెలుపుతున్నాయి.

ఉపయుక్త గ్రంధాలు 
మున్నీరు, వివిధ మంగళ హారతులు - నేదునూరి గంగాధరం-ప్రాచీన గ్రంధావళి, రాజమహేంద్రవరం 1973 
మన పల్లెటూళ్ళ పాటలు - అమ్మాపురం, జానపద గిరిజన విజ్ఞాన పీఠం, వరంగల్ 2004 
తెలుగు సాహిత్యంలో పౌరాణిక గేయ గాథలు - సుబ్బలక్ష్మీ - అముద్రిత సిద్ధాంత గ్రంథం 
ఒగ్గు కథ - సాహిత్యానుశీలన - కె. సతీష్ కుమార్, అముద్రిత సిద్ధాంత వ్యాసం 
తెలంగాణ స్త్రీల పాటలు - సి. హెచ్. సత్యంరాజు 
వ్యాస లతిక - రావి ప్రేమలత, 2002 
స్త్రీల పాటలు - పరిశీలన - శిష్టాలక్షి నరసమ్మ - అముద్రిత సిద్ధాంత గ్రంథం 
ఆయా ప్రాంతాలలో ఈ రచయిత జానపదుల నుండి సేకరించినవి. 
ప్రపంచ సాహిత్యానికి భారత దేశం అందించిన గొప్ప రచనలలో ఎన్నదగినది పంచతంత్రం . క్రీ. శ. 5 వ శతాబ్దంలో విష్ణుశర్మ అనే గురువర్యుడు సంస్కృత భాషలో రచించిన ఈ గ్రంధం ఎన్నో ప్రపంచ భాషలలోకి అనువదింపబడి, ఎంతో ప్రాచుర్యం పొందింది. తన వద్ద నేర్చుకోదలచిన విద్యార్ధులకు పాఠ్యగ్రంధంగా ఈ పుస్తకాన్ని ఆయన రచించాడు. ఐదు భాగాలుగా విభజించిన ఈ పుస్తకం అనేక చిన్నచిన్న కథల సమాహారం. మానవ జీవితంలో అవసరమైన ఎన్నో ధర్మాలను, నీతి సూత్రాలను చక్కటి కథల రూపంలో, ఆసక్తికరమైన కథనంతో విష్ణుశర్మ బోధించాడు.

దక్షిణభారతాన మిహిలారోప్యము అనే రాజ్యానికి అమరశక్తి రాజు. ఆతనికి బహుశక్తి, ఉగ్రశక్తి, అనంతశక్తి అని ముగ్గురు కొడుకులు. ఆ ముగ్గురు చదువుసంధ్యలు లేక మూర్ఖుల వలె తయారయ్యారు. ఎంత ప్రయత్నించినను వారికి చదువుపై శ్రద్ధ కలుగలేదు. మనోవేదన చెందిన రాజు తన బాధను మంత్రుల వద్ద వ్యక్తపరచి తరుణోపాయం సూచింపుమన్నాడు. ఒక మంత్రి విష్ణుశర్మ అనే గురువు గురించి చెప్పి అతనికి రాకుమారులను అప్పగింపుమని సలహా ఇచ్చాడు.

రాజు విష్ణుశర్మను పిలిపించి, రాకుమారుల చదువు విషయమై తన వేదనను వివరించి, నా బిడ్డలకు విద్యా బుద్ధులు నేర్పండి, మీకు తగిన పారితోషికం ఇస్తాను అని అన్నాడు. విష్ణుశర్మ బదులిస్తూ నేను విద్యను అమ్ముకోను, నీ బిడ్డలను నీతిశాస్త్ర కోవిదులను చేస్తాను, నాకేవిధమైన పారితోషికం అవసరం లేదు అని చెప్పి రాకుమారులను తీసుకొని వెళ్ళాడు.

వారికి బోధించదలచిన పాఠ్య ప్రణాళిక ప్రకారం కథలను రచించి, బృహత్కథ నుండి కొన్ని కథలను గ్రహించి, పంచతంత్రమును రచించాడు. ఆ కథలను వారికి చెప్పి, నీతిని బోధించి ఆరు నెలలలో వారిని నీతిశాస్త్ర కోవిదులను చేసి, రాజుకిచ్చిన మాటను చెల్లించుకున్నాడు.



విషయ పరజ్ఞానం, బోధనా సామర్థ్యం, చక్కని పాఠ్య ప్రణాళిక ఉంటే.., చదువంటే ఇష్టము, ఆసక్తి లేని వారికి కూడా బోధించి విద్యావంతులను చెయ్యవచ్చని 5 వ శతాబ్దం లోనే విష్ణుశర్మ నిరూపించాడు. 1500 సంవత్సరాల నాటి ఈ రచన ఈనాటికీ ప్రతి సమాజానికీ అనుసరణీయమే, ఆమోదయోగ్యమే! అదే పంచతంత్రం యొక్క విశిష్టత.

పంచతంత్రం 5 విభాగాల, 69 కథల సంపుటి. కథలలోని పాత్రలు ఎక్కువగా జంతువులే. పాత్రల పేర్లు వాటి మనస్తత్వాన్ని, సహజ ప్రవృత్తినీ, నడతను సూచిస్తూ ఉంటాయి. కథనం సరళంగా ఉంటూ, సామెతలు, ఉపమానాలను గుప్పిస్తూ, ఎంతో ఆసక్తికరంగా సాగుతుంది. సమాజం గురించి, వ్యవస్థ, మనుష్య ధర్మం గురించిన ఎన్నో విషయాలు కథలలో మిళితమై వస్తాయి. పంచతంత్రం ఒక ప్రాంతానికి, ఒక కాలానికి పరిమితం కాని, చిరస్థాయిగా నిలిచిపోయే సార్వత్రిక విజ్ఞానం.


[మార్చు] భాగాలు
పంతంత్రం 5 విభాగాలుగా ఉన్న చక్కని ఆకృతి గల రచన. ప్రతి విభాగానికి ఒక విశిష్టమైన, విలక్షణమైన లక్ష్యం కనపడుతుంది. విభాగాల పేర్లు, ఒక్కొక్కదానిలోని కథల సంఖ్య ఇలా ఉన్నాయి.

భాగం పేరు కథల సంఖ్య 
1 మిత్రభేదము 22 
2 మిత్ర సంప్రాప్తి 6 
3 కాకోలూకీయము 16 
4 లబ్ధ ప్రణాశము 11 
5 అపరీక్షిత కారిత్వము 14 

'ఉపరి'శోధనలేనా?
- ఎం. ఆదినారాయణ

భాషా, సాహిత్యాలకు విమర్శ, పరిశోధన రెండు కళ్ళలాంటివి. విమర్శనాత్మక పరిశీలన ఉంటేనే సృజనాత్మక రంగాలు వికసిస్తాయి. ఈ విషయంలో విశ్వవిద్యాలయాల తెలుగు అధ్యయన శాఖలు ఎలాంటి కృషి చేస్తున్నాయి? ఇప్పటి దాకా వచ్చిన దాదాపు అయిదువేల సిద్ధాంత గ్రంథాల్లో ప్రామాణికమని చెప్పగలిగే పరిశోధనలు ఎన్ని ఉండవచ్చు? సాహిత్యంమీద అభిమానంతో కాక, పిహెచ్‌డి పట్టాకోసమే పరిశోధన చేస్తున్న ధోరణి పెరిగిపోతున్నదా? శాఖాధిపతులు ఏమంటున్నారో చూద్దాం.

పరిశోధనలో ప్రాంతీయ అస్తిత్వం
సాహిత్య పరిశోధనలో వర్తమాన రాజకీయ అంశాల ప్రభావం ఇప్పుడిపుడే ప్రతిఫలిస్తోంది. తెలంగాణ అస్తిత్వ పోరాటంతో వచ్చిన సాహిత్యం మీద కొందరు పరిశోధన చేస్తున్నారు. ప్రాంతీయతతో ముడివడిన కథలు, నవలలు, కవిత్వం మీద ఆసక్తి చూపుతున్నారు. ఆ కోవలోనే కరీంనగర్‌, నల్గొండ జిల్లాల సాహిత్యంపై అధ్యయనం సాగుతోంది. ఒక దశాబ్దంపాటు వచ్చిన నవలలు, అవార్డులు సొంతం చేసుకున్న కథలు, నంది నాటకోత్సవాలలో పాల్గొన్న నాటకాలను అంశాలుగా తీసుకోవడమూ జరుగు తోంది. అభ్యుదయ, స్త్రీవాద ధోరణులమీద కూడా అడపాదడపా పరిశోధనలు జరగకపోలేదు. అయితే వర్తమాన సాహిత్యధోరణులను పూర్తిస్థాయిలో ప్రతి ఫలించేటంతగా పరిశోధన జరగడం లేదని చెప్పవచ్చు.

లఘు, మినీ కథలు, నానీలను కొందరు పరిశోధన అంశాలుగా ఎంచుకున్నప్పటికీ, వీటిపై విస్త­ృత అధ్యయనం సాగాల్సిన అవసరం మిగిలే ఉంది. పీహెచ్‌డీల కోసం సమర్పించే సిద్ధాంతగ్రంథాలు ఒకప్పుడు ప్రామాణికంగా ఉంటూ, మలితరం సాహితీ అధ్యయనకారులకు ఎంతగానో ఉపకరించేవి. దిశానిర్దేశం చేసేవి. ఇప్పుడు పట్టా కోసం పీహెడ్‌డీ చేస్తున్న వాళ్లే ఎక్కువ. సాహిత్యాభిరుచితో చేసేవాళ్ళు ఒకరిద్దరు మాత్రమే కనిపిస్తారు. సంకలన, మూల సాహిత్య గ్రంథాల మీద సిద్ధాంత వ్యాసాలు రావాలి. తెలుగు సాహిత్య పరిశోధన విస్త­ృతం కావాలంటే విశ్వవిద్యాలయాల్లో సీట్లు పెరగాలి, ప్రోత్సాహక వేతనాన్ని ఇవ్వాలి. అపుడే ఫలి తం ఉంటుంది.



మహిళా వివక్షను వెలికితీయాలి
ఒకప్పుడు ప్రాచీన సాహిత్యంలో మహిళా నేపథ్యాన్ని పరి శీలిస్తూ సిద్ధాంత వ్యాసాలు వచ్చాయి. తరిగొండ వెంగ మాంబ దగ్గరి నుంచి ఓల్గా వరకూ స్త్రీవాద రచనలపై పరి శోధన సాగింది. మాది మహిళా విశ్వవిద్యాలయం కావడంతో స్త్రీల కోణం నుంచి పరిశీలిస్తూ పీహెచ్‌డీలు వచ్చాయి. అయితే కొత్తరూపాలు సంతరించుకుంటున్న స్త్రీ వివక్షపై వచ్చిన రచ నల మీద జరుగుతున్న పరిశోధన తక్కువే. వర్తమాన రాజకీయ పోకడలపైనా, సాహిత్యపోకడలపైనా అవగాహనా, అధ్యయన కాంక్ష ఉన్న విద్యార్థులు మాత్ర మే ఇలాంటి అంశాలకు న్యాయం చేయగలరు.

పత్రికాభాష, సంపాదకీయాలు, మహిళల ప్రత్యేక సంచికల మీద పీహెచ్‌డీ పరిశోధనలు సాగుతున్నాయి. నవల, కథపై కొత్తకోణాలలో పరిశీలన సాగాల్సివున్నా అది జరగడం లేదు. సమాచారం అందుబాటులో ఉన్న సాహిత్య అంశాలవైపే విద్యార్థులు మక్కువ చూపుతున్న మాట నిజం. సహజం కూడా. అయితే, అటువంటి ధోరణిని ప్రోత్సహించడం లేదు. ముఖ్యమైన విషయం ఏమంటే, అయిదేళ్లు సమయం వెచ్చించి పరిశోధన చేసినా మెరుగైన ఉపాధి లభించడం లేదు. అమెరికాలో రెండు వేల డాలర్ల ఫెలో షిప్‌ ఇస్తుంటే, ఇక్కడ అలాంటి సౌలభ్యం లేదు. ఈ మధ్యనే ఎస్సీ, ఎస్టీలకు రాజీ వ్‌గాంధీ ఫెలోషిప్‌ ఇస్తున్నారు.

జూనియర్‌ రీసెర్చ్‌ ఫెలోషిప్‌ల సంఖ్యను కూడా పెంచినప్పుడే, సాహిత్య పరిశోధన పట్ల ఆసక్తి పెరుగుతుంది. విమర్శ, తులనాత్మక అధ్యయనం, భాష, మాండలికాల పరిశోధన, వాటి మనుగడలకు సంబంధించి భావితరాలకు ఉపయోగపడే పుస్తకాలు వెలువడే అవకాశం ఉంది. డాక్టరేట్‌ కోసమే పరిశోధనలు సాగే పరిస్థితి ఉన్నంత కాలం ప్రామాణిక సిద్ధాంత వ్యాసాలను ఆశించలేం.సాహిత్యాన్ని అధ్యయనం చేసే విద్యార్థుల సంఖ్య నానాటికీ పడిపోతూండటం అత్యంత ప్రమాదకర పరిణామం.

-పి.శరావతి పద్మావతి మహిళా విశ్వవిద్యాలయం

కాల విస్త­ృతీ అవసరమే..!
విశ్వవిద్యాలయాల్లో పరిశోధన మొదలైన సమయంలోనే మౌలిక అంశాలపై పరిశోధన సాగింది. వీటికి సాహితీ అధ్య యన విస్త­ృతి ఉంది. ఈ కోవలోనే బిరుదురాజు రామరాజు, సి.నారాయణరెడ్డి, కొర్లపాటి శ్రీరామ్మూర్తి వంటి వారు పరి శోధనలు చేశారు. జానపదం, ఆధునికాంధ్ర సాహిత్యం, నాటకకళ మీద ఎంతో విలువైన సాహితీ పరిశోధన సాగింది. ఇంత విస్త­ృతమైన అంశాలపై వచ్చిన సిద్ధాంత వ్యాసాలు తక్కువ. ఇలాంటి పుస్తకాలు ఇపుడు రెఫరెన్స్‌గా ఉపయోగపడుతున్నాయి. అందుకు అప్పటి కాలమే కారణం.

ఆధునిక సాహిత్యంలో గురజాడ, దేవులపల్లి, విశ్వనాథ సత్య నారాయణ, శ్రీశ్రీ వంటి మహామహులపై గొప్ప పరిశోధన జరి గింది. వారి రచనానేపథ్యానికి ఉన్నంత కాలవిస్త­ృతి తరువాత లేదు. అందుకే అభ్యుదయానంతర ధోరణులు అని పిలుస్తున్నాం. ఈ దశలో కారల్‌మార్క్స్‌, ఏంగిల్స్‌, మావో ఆలోచనాధోరణులు, రాజకీయ అంశాలు సాహిత్యంలో ప్రతి ఫలించడం మొదలుపెట్టాయి. అందుకే సామ్యవాద రాజకీయ అవగాహన లేకుం డా- విశ్వవిద్యాయాలలో ఆధునిక సాహిత్య పరిశోధన చేయడం కష్టతరం. ఒకవేళ సిద్ధాంత వ్యాసాలు తామరతంపరగా వస్తున్నా చరిత్రలో నిలదొక్కు కోలేవు. అభ్యుదయ, విప్లవ ధోరణులను తాత్విక, గతితార్కిక వాదంతో పరి శీలించే విద్యార్థులు చాలా తక్కువ. దీనికితోడు అయిదేళ్లు కష్టపడి తెలుగు పరి శోధన చేసినా ఉపాధి లేదు.

మాతృభాషలో సారస్వత విద్య పూర్తి చేసిన విద్యా ర్థులు ఆసక్తి లేకుండానే స్కాలర్లుగా విశ్వవిద్యాలయాల్లో చేరాల్సిన అగత్యం ఏర్పడింది. ఈ పరిణామంతో పరిశోధనకు ఎంపిక చేసుకునే అంశాలలో నాణ్య తలోపి స్తోంది. రాబోయే తరాలకు మార్గదర్శనం చేయాల్సిన సాహిత్యం మూగ బోయే పరిస్థితులు కనిపిస్తున్నాయి. ప్రపంచీకరణ ప్రభావంతో స్థానిక భాష, సాహిత్యాల అస్తిత్వం ప్రమాదంలో పడిపోయాయి. దీనికి చికిత్స చేయకపోతే భవిష్యత్తును ఊహించడమే కష్టం.

-రావికంటి వసునందన్‌ అంబేడ్కర్‌ సార్వత్రిక విశ్వవిద్యాలయం

అప్పట్లో ప్రాచీన సాహిత్యమే గొప్ప
విశ్వవిద్యాలయాల్లో తొలితరంలో ఒకే సామాజిక వర్గానికి చెందిన అధ్యాపకులే ఎక్కువ. వీరికి ప్రాచీన సాహిత్యమే గొప్పదన్న భావన ఉండేది. అప్పట్లో విశ్వనాథ సత్యనారా యణ రచనల మీద వచ్చినన్ని పరిశోధనలు ఎవరిమీదా రాకపోవడమే అందుకు నిదర్శనం. కొందరు అచార్యులకు ఆధునిక సాహిత్యంపై చులకన భావం ఉండేది. మార్క్సిజం నేపథ్యం తెలియకుండా ఆధునిక సాహిత్యాన్ని అర్థం చేసుకోలేం. అందుకే అప్ప ట్లో ఇలాంటి వాతావరణం కనిపించేది. ఆ కోవలోనే ప్రాచీన సాహిత్యం మీద విశ్వవిద్యాలయ పరిశోధన సాగింది. అప్పటికే ఎంతో సమాచారం అందుబాటు లో ఉండడంతో సులువయింది. అభ్యుదయ, దిగంబర, విప్లవ ధోరణులు సమ కాలీన సమాజ శ్రేయస్సును కోరుతూ వచ్చాయి. సామాన్యుని ఆకలికేకలను విని పించాయి.

కొత్త ఆలోచనలు సాహిత్యంలో ప్రవహించాయి. కానీ, అంతేస్థాయి లో పరిశోధన జరగలేదు. 1981 వరకూ విశ్వవిద్యాలయాల్లో హేతువాద దృక్ప థంతో పరిశోధనలు రాలేదు. అనంతరం కాలానుగుణంగా ప్రోగ్రెసివ్‌ థింకింగ్‌ ఉన్న అధ్యాపకులు వచ్చారు. వీరి పరిధిలో వచ్చిన పరిశోధనలు ఎంతో మెరుగై నవి. రాను రాను పరిశోధన అంశాలలో విస్త­ృతి తగ్గింది. ఆసక్తి, అభిరుచి ఉన్న విద్యార్థులే తగ్గిపోతున్నారు. ఎవరో ఒక రచయిత రచనలపైన పరిశోధన చేసేసి, పట్టా తీసుకుంటున్నారు. ఇది మంచి పరిణామం కాదు. నాగయ్య, ఆరుద్ర కృషి కారణంగానే సాహితీచరిత్ర పరిణామక్రమం మన కళ్ళముందు కనిపిస్తోందని మరిచిపోకూడదు. చరిత్రలో నిలిచిపోయే పరిశోధనలను ప్రోత్సహించాలి.

-కొండపల్లి సుదర్శన రాజు ఆంధ్ర విశ్వవిద్యాలయం

మమకారం కనిపించడం లేదు
ఇప్పటి తరానికి ప్రాచీన సాహిత్యాన్ని అర్థం చేసుకొనే శక్తి తక్కువ. సమాచారం ఉన్నా ఆధునిక సాహిత్యంపైనే మక్కు వ చూపుతున్నారు. మా తెలుగు శాఖలో తమిళం, కన్నడ భాషా సాహిత్యాలు తెలిసిన అధ్యాపకులు ఉన్నందున తులనాత్మక అధ్యయనానికి అవకాశం ఎక్కువ. అందుకే సుమారు ఇరవైశాతం ఈ కోవలోనే పరిశోధన వెలువడింది. మా దగ్గర 1910 నుంచి 2000 వరకు కథల పై లోతైన పరిశోధన జరగడం ప్రత్యేకంగా గుర్తుచేయవలసిన విషయం. ఇపుడు రాయలసీమ నేపథ్య సినిమాలపై పరిశీలన సాగుతోంది. సాహిత్యంపై మమకారంతో పీహెచ్‌డీలను చేసే విద్యార్థుల సంఖ్య చాలా తక్కువన్నది కఠినసత్యం. పోటీపరీక్షలవైపు పోతున్నారు.

-నరసింహన్‌ శ్రీకృష్ణదేవరాయ విశ్వవిద్యాలయం
	



మొదటి నాలుగు భాగాలలో జంతువులు ప్రధాన పాత్రలు కాగా, ఐదవ దానిలో మనుష్యులు ప్రధాన పాత్రలు
నారాయణరావుగారి గురించి నాలుగు మాటలుజూలై 2007 » వ్యాసాలురచన : వేలూరి వేంకటేశ్వర రావు 
[తానా వారు వెల్చేరు నారాయణరావుగారికి Lifetime Achievement Award ఇస్తున్న సందర్భంలో, తెలుగునాడి సంపాదకులు జంపాల చౌదరి గారి ప్రేరణ పై జూలై 2007 తెలుగునాడి సంచికకి రాసిన సంక్షిప్త వ్యాసం ఈ వ్యాసానికి మూలం. — రచయిత]

‘వాస్తవం చాలారూపాలలో ఉంటుంది;కాని కాల్పనిక కథకి ఒక రూపమే ఉంటుంది’ అని నారాయణరావుగారు తిరుపతిలో మే నెలలో మండుటెండలో గంగమ్మ జాతర ఊరేగింపు చూస్తున్న డేవిడ్ షూల్‌మన్ (David Shulman)తో అన్నప్పుడు (1), షూల్‌మన్ కి ఈ మాటలు అనిశ్చితమైన మిణుగురుపురుగుల కాంతి లా అంతుపట్టకపోయి ఉండాలి. ఈ మాటలు అంత తేలికగా ఊహకందే మాటలు కావు. మొట్టమొదటిసారి నేను ఈ వాక్యం విన్నప్పుడు, నారాయణరావు మేష్టారు ముందరికాళ్ళకి బంధం వేస్తున్నారా అని అనిపించింది.

వాల్టర్ ర్యాలీ (Walter Raleigh)ని ఇంగ్లండులో జైలులో పడేసినప్పుడు అతను తీరిగ్గా జైలులో కూచొని ప్రపంచ చరిత్ర రాద్దామనుకున్నాడు. ఒకరోజున జైలు బయట కొట్లాట చూశాడు.వార్డెన్‌ని అడిగాడు, ఏమిటీ అని. అతనొక కథ చెప్పాడు. తనతో జైలులో ఉన్న ఖైదీలని అడిగాడు, వాస్తవం తెలుసుకోడానికి! ఒక్కక్కడూ ఒక్కక్క కథ చెప్పాడు,ఈ కొట్లాట గురించి. అంతే! ప్రపంచ చరిత్ర రాయడం మానుకున్నాడని కథ! కారణం? తాను కళ్ళారా చూశాననుకున్నదే రకరకాల వ్యాఖ్యానాలతో వస్తే, తను ఎరగని విషయాలు నిశ్చయంగా ఎలా రాయగలడు? (ఈ కథ నేను వేరే సందర్భంలో ఒక ఫిజిక్స్ జర్నలులో ఒక ఉత్తరంగా రాసాను (2), నారాయణరావుగారి వాక్యాన్నిఉదహరిస్తూ!)

‘భక్తి సాహిత్యంలో కవి చెప్పేది సగం మాత్రమే; మిగిలిన సగం పాఠకులు పూరిస్తారు, ఇది భక్తి సాహిత్యానికి ఉన్న ఒక స్పష్టమైన లక్షణం,’ అని నారాయణరావు గారు జార్జ్ హార్ట్ (George Hart)తో అన్నప్పుడు (3), హార్ట్ గారిని ఈ వాక్యం మరుగుటద్దంలా, గాలిలో దీపంలా చంచలంగా కలవరపెట్టి ఉండాలి. తదుపరి ఈ వాక్యం ఆయనకి భారతీయ ప్రాచీన సాహిత్యంలో మూలరూపాలపై పరిశోధనా వ్యాసానికి నాంది అయింది.

వెండీ డానిగర్ (Wendy Doniger)కి నారాయణరావు గారు రంభా నలకూబరుల కథ ఒక ఆరితేరిన పౌరాణికుడిలా చెప్పిఉండాలి. డానిగర్ కి అలలు అలలు గా, ఈ కథ కళ్ళకు కట్టినట్టు ఉండి ఉండాలి, కపటవేషధారుల లక్షణాలపై (4), గుర్తింపుపై పరిశోధనా వ్యాసం రాస్తున్నప్పుడు!

“సురవీధీ లిఖితాక్షరంబుల్”– ఆకాశంలో రాయబడ్డ అక్షరాలు అన్నాడు ధూర్జటి, కాళహస్తీశ్వరశతకంలో( 5). అంటే కనిపించినట్టే కనిపించి మాయమైపోతాయన్న ధోరణిలో! భావం బహు గట్టిది, క్లిష్టమైనది కాదు; సృజన అంతకన్నా బలమైనది; క్షణభంగురమైన నిలకడలేని మాటలు ఈ భావాలని, ఈ సృజననీ కట్టి పట్టలేవు - అని నారాయణరావుగారి తో పరిచయం ఉన్నవాళ్ళకి తెలిసిన విషయం.

శ్రీకాకుళం జిల్లాలో లో చిన్న పల్లెటూరు అంబఖండి నుంచి ఉత్తర అమెరికాలో మేడిసన్ కి తెలుగు సంస్కృతీచరిత్రలో ప్రధాన ఆచార్యుడిగా వచ్చిన నారాయణరావుగారి జీవితకథ విచిత్రంగాను, గజిబిజిగానూ (chaotic) కనిపిస్తుంది.

పదకొండవ ఏడు వచ్చేవరకూ, తండ్రిగారి దగ్గిర ప్రాచీన కవిత్వం వినడం, అగ్రకులంకాని ఒక వ్యవసాయదారుడిదగ్గిర అమరకోశం నేర్చుకోవడం, స్త్రీలదగ్గిరనుంచి జాతీయాలు, పాటలు నేర్చుకోవడం. అంబఖండినుంచి ఏలూరు రావడం, అక్కడ హైస్కూలు, కాలేజీ.

నారాయణరావుగారు రాజకీయంగా, సాహితీపరంగా, ఎదిగింది ఏలూరనే చెప్పచ్చు.

పెన్మత్స సూర్యనారాయణ రాజు, పోణంగి రామకృష్ణారావు, నేనూ ఐదు దశాబ్దాలుగా నారాయణరావు గారి దోస్తులం. నారాయణరావుగారు కాలేజీలో మేష్టారే అయినా, మాకెవ్వరికీ డైరెక్ట్‌గా పాఠం చెప్పిన మేష్టారు కాదు. అందుకే, దోస్తులం అన్నా! మా రాజు (నారాయణరావుగారు పిఎచ్.డి. డిగ్రీ కోసం రాసిన పరిశోధనా వ్యాసం ‘తెలుగులో కవితా విప్లవాల స్వరూపం’ ఊరికేనే అంకితం పుచ్చుకున్న వాడు! రాజు మూడేళ్ళక్రితం స్వర్గస్తుడయ్యాడు!), శాంతినికేతనంనుంచి తిరిగి వచ్చాడు 57-58 లలో! మార్క్స్ (Karl Marx), కాడ్వెల్ (Christopher Caudwell), కామూ (Albert Camus), కాఫ్కా (Franz Kafka) లని పట్టుకొని! అందరం హుటాహుటీన చదివేశాం. ఆ తరువాత బెకెట్ (Samuel Beckett), ఉనామునో (Miguel de Unamuno), పిరాండెల్లో (Luigi Pirandello), అయనెస్కో (Eugene Ionesco)తోపాటు హక్స్‌లీ (Aldous Huxley), హెమింగ్వే (Ernest Hemingway), సాతర్ (Jean Paul Sartre)! ఒక పద్ధతి లేదు, ఒక వరస లేదు; దొరికిన పుస్తకం చదవడం, కొన్నాళ్ళపాటు, చదివిన కొత్త పుస్తకం మత్తులో పడటం!

సుమారు ఒక దశాబ్దం పాటు, ఎండాకాలం శలవల్లో కలవడం, అర్థరాత్రుళ్ళు ఇరానీ టీ తాగి, వాద ప్రతివాదాలు చెయ్యడం మామూలయ్యింది. ఇదే రోజుల్లో, వారానికొక ఉత్తరం, Indian Express దిన పత్రికకి! చైనా అణుబాంబు ప్రయోగం నుండి, ఏలూరు కి రెండు రైలు స్టేషనులు అనవసరం, దండగ, అనీ! సాతర్ నోబెల్ బహుమతి నిరాకరించినందుకు హర్షం వెలిబుచ్చుతూ అతనికి ఒక ఉత్తరం, హక్స్లీ ఇల్లు కాలిపోతే, విచారం వెలిబుచ్చుతూ అతనికో ఉత్తరం; — నేను draft రాయడం, అందరూ సవరించడం - ఆ రోజుల్లో నేనొక - ఉత్తర - కుమారుణ్ణే!

నారాయణ రావు గారు ఈ పాశ్చాత్యులతో పాటు, కృష్ణశాస్త్రిని, శ్రీశ్రీని, శ్రీనాథుడినీ, విశ్వనాథనీ శ్రద్ధగా చదివేవారు. బొమ్మకంటి సింగరాచార్యులు, శ్రీనివాసాచార్యుల ప్రభావం కావచ్చు. ఈ రకమయిన అధ్యయనం చెయ్యడం, నారాయణరావుగారికే సాధ్యం అయ్యింది. అంతే కాదు; పరిచయస్తులందరిచేతా చదివించి వాదన చెయ్యడం ఆయనకి వేడుక కాదు,– తన నిబద్ధతకి నిదర్శనం. అటు శ్రీశ్రీనీ, ఇటు విశ్వనాథనీ ఒకేబిగిన చదివి వాళ్ళ కవిత్వాన్ని సమానంగా మెచ్చుకోగలగడం చాలామందికి సంకటంగా ఉండేది. (నిజం చెప్పద్దూ! ఆ రోజుల్లో మాకూ కాస్త ఇబ్బందిగానే ఉండేది!)

మౌఖిక సాహిత్యంతో చిన్నప్పుడే ఉన్న పరిచయం, ప్రాచీన ఆథునిక సాహిత్యాల అధ్యయనం, సాహిత్యానికీ సాంఘిక అస్తిత్వానికీ జమిలిగా ఉన్న సంబంధం నిరూపించిన పాశ్చాత్య సిద్ధాంతాల పఠనం –ఈ అంశాలపై తన ప్రావీణ్యత తాను తరువాత రాసిన సిద్ధాంత వ్యాసం, తెలుగులో కవితావిప్లవాల స్వరూపం (6) లో స్పష్టంగా కనబడుతుంది. తెలుగు సాహిత్యచరిత్రగతికి ఒక నియతమయిన స్వరూపం ఉన్నదని నిరూపించినది ఆ పుస్తకంలో!

‘తెలుగులో కవితా విప్లవాల స్వరూపం’ గురించి రెండు మాటలు చెప్పడం అవసరం. ఆంధ్ర విశ్వవిద్యాలయం వారివద్ద పిఎచ్.డి. డిగ్రీ కోసం రాసిన పరిశోధనా వ్యాసం ఈ పుస్తకం. 1974 లో నారాయణరావుగారికి విశ్వవిద్యాలయంవారు డాక్టరేట్ డిగ్రీ ఇచ్చారు. మొట్టమొదటిసారిగా వ్యవహారిక భాషలో రాసిన తెలుగు థీసిస్! 1978 లో విశాలాంధ్ర ప్రచురణాలయంవారి ద్వారా ప్రచురించబడినది. మూడు దశాబ్దాలలో, చాలాకాలం ఎం.ఏ. విద్యార్థులకి పాఠ్య గ్రంధం అయినతరువాత కూడా, — అంటే ఇప్పటివరకూ, ఈ పుస్తకంపై చెప్పుకోదగిన విమర్శనా వ్యాసం రాలేదు. వచ్చిన బహు కొద్ది విమర్శలూ, పక్షపాతంతో రాసినవేనని చెప్పవచ్చు.

ఇరవై ఏళ్ళ క్రితం చలమాల ధర్మారావుగారు (ఆయన తెలుగు భాషకి, స్కూళ్ళల్లో తెలుగులో బోధనకీ, ప్రభుత్వం తగిన వనరులు కల్పించాలని చాలా కాలంగా నిర్విరామంగా కృషి చేస్తున్న ప్రముఖ వ్యక్తి!) నాతో అన్నారు : నారాయణ రావు సిద్ధాంత గ్రంధం తెలుగులో విమర్శకి, పరిశోధనకీ చేసిన ఉపకారం, ఇంకొక పాతికేళ్ళ తరువాత తెలుస్తుంది,అని!

నారాయణ రావుగారు మేడిసన్‌లో విస్కాన్‌సిన్ విశ్వవిద్యాలయంలో గత మూడు దశాబ్దాల పైచిలుకు అధ్యాపకుడిగా పనిచేస్తున్నారు. దక్షిణ ఆసియా విభాగంలోసాహిత్యంపై, సాహితీచరిత్రపై ఆయన చేసిన పరిశోధనలని గుర్తించి, విస్కాన్‌సిన్ విశ్వవిద్యాలయం నారాయణరావుగారిని కృష్ణదేవరాయ ప్రొఫెసర్ ఆఫ్ లాన్‌గ్వేజస్ అండ్ కల్చర్స్ ఆఫ్ ఏషియా గా గుర్తించి గౌరవించింది. భారత దేశ సాహిత్యాన్ని, ముఖ్యంగా దక్షిణ భారత సాహిత్యాన్ని, తెలుగుసాహిత్యం-చరిత్రలు నాభిస్థానంగా నిలబెట్టిన ఖ్యాతి నారాయణరావుగారిదే! అందుకే, ఆయనని కృష్ణదేవరాయ ప్రొఫెసర్ అని పేర్కొన్నారు! ఈ మూడు దశాబ్దాలలో నారాయణ రావుగారు చేసిన కొన్ని అనువాదగ్రంధాలు, రాసిన పుస్తకాలు, వ్యాసాలు గురించి సంక్షిప్తంగా ముచ్చటించుకుందాం.

మొట్టమొదటి అనువాద గ్రంధం, ధూర్జటి రాసిన శ్రీ కాళహస్తీశ్వర శతకం. 1987 లో బర్కెలీ విశ్వవిద్యాలయం ప్రచురించింది (7). శతక సాహిత్యం పై, రాజులకి కవులకీ మధ్య ఉన్న సంబంధాల చరిత్ర, కాలక్రమేణా ఆ సంబంధాలలో వచ్చిన మార్పులు నారాయణరావుగారు రాసిన వెనుక మాట లో అతి నైపుణ్యంగా చర్చించబడ్డాయి. ధూర్జటి కవిత్వాన్ని బాగా అర్థం చేసుకోడానికి ఈవ్యాసం చాలా ఉపయోగపడుతుంది. ఈ సందర్భంలో ఆయన (ఇతర పండితులతో కలసి) చేసిన అన్ని అనువాద గ్రంధాల గురించి ఒక ముఖ్యమైన విషయం చెప్పడం అవసరం. అనువాదం ఎలా ఉన్నదీ, ఫలానా తెలుగు మాటకి ఫలానా ఇంగ్లీషు పదం సబబేనా కాదా అనే సాధారణమైన లౌకిక ప్రశ్నలు కాసేపు పక్కకినెట్టి, పుస్తకం చివర రాసిన వెనుక మాటల వ్యాసం చదవడం అవసరం. ప్రతి పుస్తకానికీ ఉన్న వెనుక మాటలలో ఆ పుస్తకానికి, ఆ పుస్తకం వచ్చిన శతాబ్దానికీ సంబంధించిన సాహిత్య సాంస్కృతిక చరిత్ర విమర్శనాత్మకంగా, కూలంకషంగా చర్చించబడి ఉండటం ఈ అనువాదాల ప్రత్యేకత.

తరువాతి అనువాదం (1990), పాల్కురికి సోమనాధుని బసవపురాణం (8). దీనిని ప్రిన్‌స్టన్ విశ్వవిద్యాలయం వారు ప్రచురించారు. ఈ పుస్తకానికి రాసిన విమర్శనాత్మక పరిచయ వ్యాసం, టీక వ్యాఖ్యానం - విజ్ఞులకీ సాహితీ పిపాస ఉన్న విద్యార్థులకీ ఎంతో ఉపయోగకరమైంది.

తరువాతి పుస్తకం తెలుగు వారికి ఎంతో ముచ్చటగొలిపే అనువాదం; చాటుపద్యాల సంకలనం (9). ఈ సంకలనాన్ని (1998) బెర్కెలీ విశ్వవిద్యాలయం ప్రచురించింది. చాటువుల గురించి ఇంతకుపూర్వం విమర్శకులు చేసిన అపవాదులని అతి చాకచక్యంగా ఖండించిన వ్యాసాలు పుస్తకం ముందు, పుస్తకం చివర ఉన్నాయి. చాటు పద్యాలకున్న ప్రత్యేకత, మౌఖిక సాహిత్యంలో వీటి ప్రాముఖ్యత చదువరికి మంచి శిక్షణ ఇచ్చే వ్యాసాలు. ఈ వ్యాసాలు, చాటువుల పరిశోధనలో ముఖ్యాంశం - తారీఖులు, దస్తావేజులు కావని మేల్కొలిపి చెప్పే వ్యాసాలు.

ఈ చిన్న పరిచయ వ్యాసంలో, అన్ని పుస్తకాల గురించీ వివరంగా చెప్పడం సాధ్యం కాదు. అందుచేత, కేవలం ఒక జాబితా ఇస్తాను. 1994 లో క్షేత్రయ్య, రుద్రకవి, సారంగపాణి మొదలైన వారి పాటలు (10), 2002 లో సుమారు వెయ్యి సంవత్సరాల సంప్రదాయ సాహిత్యంనుండి ఏరి చేసిన అనువాదాల సంకలనం (11), 2003 లో ఇరవైవ శతాబ్దపు కవితల సంకలనం (12) చెప్పుకోదగ్గవి.

పింగళి సూరన గారి కళాపూర్ణోదయం, ప్రభావతీ ప్రద్యుమ్నం (2003, 2006) వేరుగా పేర్కొనాలి (13, 14). ముఖ్యంగా, కళాపూర్ణోదయం దక్షిణ ఆసియా లో పదహారవ శతాబ్దంలో వచ్చిన మొట్టమొదటి నవలగా నిర్ధారించి రాసిన వ్యాసం, నవల చదివిన తర్వాత చదవవలసిన ప్రత్యేక వ్యాసం. ఇందులో సూరన్నని సెర్వాంటెస్‌ (Cervantes)తో పోల్చిన భాగాలు అనువాదకుల సునిశిత ప్రజ్ఞ కి నిదర్శనాలు. ఈ రెండు కథలూ అద్భుతమైన కథలు. తెలుగులో చదవడానికి బిడియపడేవారిని ఈ అనువాదాలు తప్పక ఆకర్షిస్తాయి.

2005 లో సుమారు ఒక వంద అన్నమయ్య కీర్తనలు (15) అనువదించబడ్డాయి. అన్నమయ్య పదాలు కొన్ని ఆధ్యాత్మికమని, మరికొన్ని శృంగారమనీ విభజించినా, ఈ పుస్తకంలోని వెనుకమాట చదివితే, ఈ రెండు విభాగాలూ ఒకదానితో మరొకటి ఎలా పెనవేసుకొని సమగ్రత చేకూర్చుతాయో బోధ పడుతుంది.

దక్షిణ భారత (సాహిత్య) చరిత్రకి సంబంధించిన రెండు పుస్తకాలు చెప్పుకోదగ్గవి. మొదటిది Symbols of Substance (1992), రెండవది Textures of Time (2002, 2003). ఈ రెండవ పుస్తకం 2004 లో ఫ్రెంచ్ లోకి అనువదించబడింది. ఇది తెలుగు లోకి అనువదించవలసిన అవసరం ఉన్నది.

త్వరలో రాబోయే పుస్తకాలు, సంస్కృతంనుంచి ఇంగ్లీషులోకి కాళిదాసు రచన - విక్రమోర్వశీయం, కన్యాశుల్కం అనువాదం (16), శ్రీనాథుని సాంస్కృతిక జీవిత చరిత్ర ఎదురుచూడదగ్గవి.

ఇవి కాక, సుమారు అరవై పైచిలుకు తెలుగు సాహిత్యంపై పరిశోధనా వ్యాసాలు (విశ్వనాథ సత్యనారాయణగారి హాహా హూహూ, వీరవల్లడు, అనువాదాలు వ్యాసాలుగా పేర్కొంటున్నాను, స్త్రీలరామాయణ పాటలు వగైరా…) ప్రచురించారు నారాయణరావుగారు.

ఉత్తర అమెరికాలో కనీసం ఒక పది పేరుమోసిన విశ్వవిద్యాలయాలలో తెలుగు బోధన, తెలుగు సాహిత్యంపై , తెలుగు సంస్కృతిపై, సాహిత్య సాంస్కృతిక చరిత్రపై పరిశోధన చెయ్యటానికి వెసులుబాటు కల్పించడం కోసం నారాయణ రావు గారు నిర్విరామంగా కృషి చేస్తున్నారు.


రాముడు కోదండాన్ని ఎక్కుపెట్టగానే, పరశురాముడు, ‘‘రఘురామా! ఇకనుండి క్షత్రియులపె పగ విడిచి ప్రశాంతంగా తపస్సు చేసుకొంటాను. నేనిచ్చిన కోదండం నీదే! నీవు కోదండరాముడివి!’’ అని చెప్పి వెళ్ళాడు.

 

అయోధ్యానగరం నూతన వధూవరుల ఆగమనంతో కళకళలాడింది.సీతారాములు ఒకే ఒక్క పరిపూర్ణ స్వరూపంగా అనురాగ సామ్రాజ్య సింహాసనం అలంకరించారు.ఒకనాడు రాముడు, ‘‘సీతా! ఈ రాజ ప్రాసాదంలోకంటే, మనం సుందరవనాల్లో విహరిస్తూంటే ఇంకెంతఆనందంగా ఉంటుందో! వనలక్ష్మి లాగ నువ్వు కనిపిస్తూంటే ...’’ అని అంటూంటే సీ బుగ్గలు ఎరు పెక్కాయి.

 

వారికి రోజులు మధురంగా గడుస్తున్నాయి.కొంత కాలానికి దశరథుడికి దుశ్సకునాలు తోచాయి. ఉల్కలు రాలుతూ కనిపించాయి. అనికి మునిదంపతుల శాపం గుర్తు వచ్చింది. ప్రాణభయం పట్టుకుంది.రాముడికి వెంటనే పట్టాభిషేకం చెయ్యాలని నిశ్చయించి వసిష్ఠుడిచే మూహూర్తం పెట్టించాడు. అక్కడ సత్యలోకంలో బ్రహ్మ పద్మాసనంలో చిదానందంగా ఉన్నాడు.
﻿ పాల్కురికి సోమనాథుని సాహిత్యంలో వేశ్యా వ్యవస్థసెప్టెంబర్ 2006 » వ్యాసాలురచన : ఆచార్య పి. జ్యోతి 
పాల్కురికి సోమనాథుని రచనలు తెలుగు సాహిత్య ప్రపంచంలోనే ఒక అపూర్వమైన, విశిష్టమైన స్థానాన్ని సంపాదించుకున్నాయి. తొలి స్వతంత్ర కావ్య నిర్మాతగా ప్రసిద్ధి కెక్కిన సోమనాథుడు, బసవ పురాణము, పండితారాధ్య చరిత్రము, అనుభవ సారము, వృషాధిప శతకము, బసవోదాహరణము, చతుర్వేద సారము, చెన్నమల్లు సీసములు, సోమనాథస్తవము మొదలైన రచనలే కాక సంస్కృత, కన్నడ భాషలలో కూడా కొన్ని రచనలు చేసినాడు. 

వైదిక సంప్రదాయ శైవం వర్ణాశ్రమ వ్యవస్థను, ఎక్కువ తక్కువలను సమాజంలో ఏర్పరిస్తే , శైవమే బసవని వల్ల పునరుద్ధరింపబడి వీరశైవమత స్వరూపాన్ని పొంది వర్ణాశ్రమ భేదాలను ప్రక్కకునెట్టి భక్తియే ప్రధానమని చెప్పి జాతి, మత, లింగ వివక్షతలు లేనే లేవన్నది. నూతనోత్తేజంతో బసవని వల్ల కొత్త సమాజం రూపు దిద్దుకున్నది. అటువంటి బసవేశ్వరుని జీవితం వల్ల ప్రభావితుడైన పాల్కురికి సోమనాథుడు తాను పెనుపారు భక్తుల పెంపుడు కొడుకునని చెప్పుకోవడమే కాక “వేఱు భక్తుల జాతి వెదక కుండుటయే మీరిన పథము సుమీ” అని బసవ పురాణంలో ఉద్బోధించాడు. తాను నమ్మిన శైవమత ప్రచారానికి కవిత్వాన్ని ఒక ఉపకరణంగా గ్రహించాడు. వీరశైవం వేద ప్రామాణికమని నిరూపించడానికి ప్రయత్నించాడు. ముఖ్యంగా సమాజంలోని అతి సామాన్యంగా జీవించే వారి కులాలను, వృత్తులను వారి జీవితాలను తన కావ్యాలలో ప్రతిఫలింపచేసి కావ్య గౌరవాన్ని ఇనుమడింపజేసినాడు. సమకాలికుల ఇతివృత్తాలను కావ్య వస్తువులుగా స్వీకరించడం వల్ల కాకతీయుల కాలంనాటి జన జీవన విధానాలు, సామాజిక సాంస్కృతిక మత దార్శనిక స్పర్థలు ఆయా కావ్యాలలో స్పష్టంగా గోచరిస్తున్నాయి; భక్తి సిద్ధాంతానికి అనుగుణంగా స్త్రీల జీవనాన్ని ప్రతిఫలింపచేసినాయి. వీరశైవం స్త్రీలకు మత విషయంలో పురుషులతో సమాన ప్రతిపత్తిని కల్పించింది. అయినప్పటికి ఇతర విషయాల్లో పితృస్వామిక సామాజిక పరిమితులు ఆంక్షలు అదే విధంగా ఉన్నాయి. బసవ పురాణంలో వైజకవ్వ కథలో “పురుషుడు శివభక్తి విరహితుడేని పురుషుని మీరుట తరుణికి పథము” అని శివుడే స్వయంగా చెప్పినట్లుంది. ఈ నేపథ్యంలోనే భక్తురాండ్రైన స్త్రీలు పురుషులను, రాజులనైనా సరే ధిక్కరించిన సందర్భాలున్నాయి. 

ఈ ఉద్యమం సమాజంలోని అసమానతలను వ్యతిరేకించింది. అన్ని కులాలకు సమాన ప్రతిపత్తిని కల్పించింది. అయితే స్త్రీ విషయంలో పురుషునితో సమాన హోదాను కల్పించినా స్త్రీని భోగ్య వస్తువుగా భావించిన మత విధానాలు మనకు ఆశ్చర్యాన్ని, బాధను కలిగిస్తాయి. నాటి వేశ్యా వ్యవస్థ, మిండ జంగాల చేష్టలు - బసివి, జోగిని వ్యవస్థలకు ప్రాణం పోశాయి. వేశ్యా వ్యవస్థ విస్తరణకు వీరశైవం ఎంతో వీలును కల్పించింది. జంగములలో మిండ జంగములుండేవారు. వీరు వేశ్యా లోలురై వారి ఇండ్లలోనే విహరించిన కారణంగా వీరిని మిండ జంగములని వ్యవహరించే వారు. బసవేశ్వరుడు “కావళ్ళలో ముప్పూట ఓగిరములు పంపుతుండగా” పన్నెండు వేలమంది మిండ జంగములు వేశ్యల ఇండ్లలో ఉండి భోగించేవారని బసవ పురాణం ద్వారా విదితమవుతుంది. సోమనాథుడు తన రచనలలో వేశ్యలను భోగ్య వస్తువులుగా చేయడం వంటి అంశాలే కాక వేశ్యల ఇష్టాయిష్టాలు, మానసిక ప్రవృత్తులను వైవిధ్యవంతంగా చూపినాడు. 

రాజుల కోశాగారం నుండి వేశ్యలకు, మిండ జంగాలకు నిత్య భత్యం పంపబడేది. ఒకనాడు ఒక శివభక్తుడు వేశ్య ఇంట్లో ఉండి ఆమె దాసీకత్తెను బసవేశ్వరుని భవనానికి వెళ్ళి తన నిత్యపడి తీసుకొని రావలసిందిగా ఆదేశిస్తాడు. ఆమె బసవని ఇంటికి వెళ్ళి అనుకోకుండా అతని భార్య గంగాంబ కట్టిన చీరెను చూసింది. వచ్చిన పని మరచిపోయి పరుగుపరుగున ఆ వేశ్య దగ్గరికు వెళ్ళి “అక్కా! అట్టి దివ్యాంబరం అఖిల లోకముల పుట్టదు” “బావవేడిన జాలు బసవయ్య యిపుడయా వస్త్రమొసగెడు నరగలి గొనడు” అని చెపుతుంది. జంగమ కోటి అమూల్యమైన వస్త్రాలెన్నో నీకిచ్చారు: వెంజావళి, జయరంజి, మంచుపుంజం, మణిపట్టు, భూతిలకం, శ్రీవన్నియ, మహాచీనీ, చీనీ, భావజ తిలకం, పచ్చని పట్టు, రాయశేఖరం, రాజవల్లభం, వాయుమేఘం, గజవాళం, గండవడం మొదలైనవి (57 రకాలు) ఎన్నో చూశాము. కానీ ఇవేవీ గంగమాంబ కట్టిన పుట్టానికి సరికావు అని చెప్పేసరికి ఆ వేశ్యకు ఇంకా మనసాగలేదు. మిండజంగాన్ని తనపై అతనికి నిజమైన ప్రేమ కనుక ఉంటే బసవయ్య భార్య “కట్టిన పుట్టంబు గ్రక్కున తెచ్చి ఇమ్ము” అని నిర్బంధించింది. 

సరేనని అతడు బసవని దగ్గరికి వేగంగా వెళ్ళి “నీ వనిత గంగాంబ కట్టిన పటవలి పుట్టంబు మాకు నిట్టున్న భంగిన యిప్పించవలయు” నని కోరినాడు. బసవడు తన భార్యను ఆస్థానానికి పిలిపించి “పుట్టు సావెఱుగని యట్టి మహాత్ముడిట్టలంబుగ నీదు పుట్టమడిగెడిని, పుట్టమీ వేగమీ పుట్టమిచ్చినను పుట్టము మనము” అనుచు లజ్జ, సిగ్గు అని భావింపక ఆమె వస్త్రాలు విప్పడం ప్రారంభించాడు. బసవని మహిమ కారణంగా ఎన్ని వస్త్రాలు ఒలిచినా ఉన్న వస్త్రం ఆమె పై అలాగే ఉండిపోయింది. నిండుసభలో తన భర్త తనను వస్త్రాపహరణం చేసేందుకు పూనుకున్నా గంగాంబ ఏమీ మాట్లాడకుండా మౌనంగా ఉండిపోయింది. శివ భక్తుడైన భర్త కొరకు, శివ భక్తులైన జంగముల కొరకు తనకు ఎంతటి అవమానం జరిగినా ఆమె భరించింది. పైగా సభా సదులంతా ఆశ్చర్యపడుతూ ఉంటే శివ భక్తులకేమీ అసాధ్యమేమి కాదు. ఇడిగుడి నాయనారనే భక్తుడు ఆలి చీరెలు వొలిచి భక్తులకు ఇచ్చేవాడు కదా! భళ్ళాణ భూపతి తన పత్నినే ఇచ్చివేసినాడు కదా! మానకంజారుడు తన కూతురు పెండ్లి చేస్తున్న సందర్భంలో ఒక శివభక్తుడు కోరుకోగా ఆ అమ్మాయి కొప్పు మొదలంటా కత్తిరించి ఇవ్వలేదా? అని అంటాడు. ఈ సంఘటన వేశ్యా స్త్రీల స్థితిని, కుటుంబ వ్యవస్థలోని స్త్రీల స్థితిని వ్యక్తపరిచింది. స్త్రీలు వేశ్యావృత్తిని స్వీకరించడంలోని సామాజిక పరిస్థితులను తెలిపింది. మగవాడికి ఇంట్లోని భార్యేకాక వెలయాలు కూడా భోగ్యవస్తువుగా మారిన తీరును స్పష్టం చేసింది. ఒక్క గోల్కొండ లోనే 16, 17 శతాబ్దాలనాటికి 20 వేల మంది వేశ్యలుండేవారని విదేశీ రాయబారి టావెర్నియర్ చెప్పాడు. పెళ్ళిచేసుకొని భర్త అనుమానాలు, అవమానాలు భరించడం కంటే వేశ్యావృత్తిని స్వీకరించడమే శుభమని స్త్రీలు భావించేవారని బౌరే లాంటి వారు వివరించారు. 

బసవ పురాణంలో ముగ్ధభక్తుల కథలలో ముగ్ధసంగయ్య కథలో విచిత్రమైన విషయాలు కనిపిస్తాయి. బసవేశ్వరుడు ఎవరు ఏది కోరితే అదిస్తాడని కామసుఖాపేక్షితులైన శివభక్తులు స్త్రీలను కోరినా వారికిచ్చేవారని, పైగా వారికి 

ముప్పూట నోగిరంబులుఁ పదార్థములు
దప్పక కావళ్ళ నెప్పుడు బంప
వెండి వేశ్యల యిండ్ల నుండి భోగించు
మిండ జంగములు పండ్రెండు వేలనిన
నున్న జంగమ సంఖ్యమున్ను రూపించి
యెన్నంగ శక్యమే యీశునకైన

అని భక్తానీకం ఆశ్చర్యపోయిందట. 

బసవడు జంగమార్చనలో భాగంగా పచ్చకర్పూరం, మంచి గంధం, సుగంధ తాంబూలాలు, పరిమళ పుష్పాలు, మేలి వస్త్రాలు, ఆభరణాలు జంగమ కోటికి వితరణ చేస్తూ ఉంటే అవి స్వీకరించి గుంపుగుంపులుగా మిండజంగాలు వేశ్యల ఇంటికి బయలుదేరేవారట. 

ముగ్ధ సంగయ్యకు కూడా వేశ్యావినోదమంటే ఏమీ తెలియకపోయినా, ఇందరు జంగాలు గుంపులు గుంపులుగా వెళుతుంటే అది శివార్చనావసరమేమో ననుకొని బసవనితో తానుకూడా వాళ్ళలాగే మిండరికాన్ని అభిలషిస్తున్నాను అంటాడు. బసవడు వస్తున్న నవ్వును ఆపుకొని సరే నీవు కూడా వెళ్ళుమని ఆయనను స్వయంగా తానే అలంకరించి గణిక అనే వేశ్య దగ్గర విడిచి రమ్మని పరిచారికులను ఆదేశిస్తాడు. గణిక అతడిని ఆదరంతో ఆహ్వానించి పాదాలు కడిగి పాదోదకం స్వీకరించింది. అతని అమాయకమైన ముగ్ధభక్తిని గ్రహించింది. అతని పూజకు సామగ్రిని సమకూర్చింది. ఇతడు అందరిలాంటి వాడు కాదని తన చెలికత్తెలను పిలిచి తెల్లవారే దాకా సంగీత నాట్యాలతో ప్రొద్దు పుచ్చింది. సంగయ్య పరుగు పరుగున బసవని దగ్గరికి వచ్చి గణిక వంటి మహా శివభక్తురాలిని చూడలేదు, నీవు కూడా వస్తే ఎంతో బాగుండేది అని చెబుతూ ఉంటే అక్కడి జంగమయ్యలు కొసరి కొసరి చెప్పించుకుంటూ నవ్వుకున్నారు. ఇటువంటి విశుద్ధమైన భక్తులు లోకంలో ఎక్కడైనా ఉన్నారా అని బసవయ్య, చెన్న బసవడు ఆశ్చర్య పోయారు. 

వేశ్యా స్త్రీలలో కూడా తమతో పొందు అనర్థదాయకమని చెప్పిన స్త్రీలు కనిపిస్తారు. పండితారాధ్య చరిత్రలో ప్రౌఢవతి అనే వేశ్య గురుభక్తాండారిని తిరస్కరించి, వేశ్యల పొందు వల్ల శీలభంగము, కళ్ళు కనిపించకపోవడం, వ్రతభంగం, నవ్వులపాలు కావడం, మనసుతాపము, ధనహాని, ముక్తికి దూరంకావడం అనే ఏడు విధాల నష్టాలున్నాయని చెప్పింది. ఆనాటి వేశ్యా వ్యవస్థకున్న రెండు పార్శ్వాలను ఈ రకంగా గమనింపవచ్చు. 

కుమ్మరి గుండయ్య కథలో ఒకనాడు అతడు తిరునీల కంఠదేవుని గుడికి వెళ్ళి స్వామిని అర్చించి రాత్రి తిరిగి వస్తుంటే చీకటిలో కనిపించక ఒక స్త్రీ మేడ పైభాగం శుభ్రంచేస్తూ మురికి నీళ్ళు ఎత్తి బయట పోస్తున్నప్పుడు అతనిపై బడ్డాయి. అతను బాధపడ్డాడు. వెంటనే ఆమె దిగివచ్చి క్షమించమని అతడిని అడిగి, తన భవనంలోకి తీసుకుపోయి స్నానం చేయమని కోరింది. దివ్య గంధాలు లేపనాలు అందించింది. అతడు ఆమె దగ్గర సెలవు తీసుకొని వెళ్ళబోతుండగా, ఆమె వారాంగన కనుక తన కోరిక తీర్చి వెళ్ళుమని నిర్బంధించింది. అప్పుడతనికి చాలా కోపం వచ్చింది. తనను ఆమె తాకితే ఆ తిరునీల కంఠ దేవుని పై ఒట్టు అని ఖచ్చితంగా చెప్పాడు. ఆమె తన పట్టుదల వదలలేదు. ఎనభై ఏళ్ళు అట్లాగే నిల్చుండిపోయినారు. శివుడు శివభక్తుని వేషంలో వచ్చి వారిద్దరికీ ఒక కప్పెర నిచ్చి కొద్దిసేపు వారి దగ్గ్గర ఉండనివ్వమని అవసరమైతే మళ్ళీ తాను అడిగినప్పుడు ఇవ్వాలని చెపుతాడు. కొద్దిసేపటికే దాన్ని శివుడు అదృశ్యం చేశాడు. మళ్ళీ వచ్చి నా కప్పెర నాకు ఇవ్వమని అడిగాడు. ఊరివారంతా గుమిగూడారు. వీళ్ళు భయపడి పోయినారు. అప్పుడా జంగమయ్య వారిద్దరినీ ఒక కొలను దగ్గ్గరికి తీసుకుపోతాడు. వాళ్ళను అందులో మునగమంటాడు. వాళ్ళు అందులో మునిగి తేలేసరికి మళ్ళీ యవ్వనం సంప్రాప్తిస్తుంది. శివుడు వాళ్ళిద్దరినీ కలిపి ఇంకా ఎనభై ఏళ్ళు జీవించుమని చెపుతాడు. 

మిండరికానికి నాటి సమాజం ఈ విధంగా ఆమోద ముద్ర వేసింది. సోమనాథుడు చిత్రించిన వేశ్యల మనోభావాలను, వారి వారి పట్టుదలలను గమనించినప్పుడు, వాళ్ళు రెండు రకాలు గా కనిపిస్తారు: పురుషులను చెడు దారులకు ఈడ్చే వారిగా, లేదా వారిని సంతోషపెట్టి వారి శివభక్తికి తోడ్పడే వారిగా కనిపిస్తారు. అయితే కుటుంబ వ్యవస్థను ఛిన్నాభిన్నం చేసే ఈ పద్ధతిని ఏ కుటుంబ స్త్రీ గర్హించినట్లుగానో, నిందించినట్లుగానో ఈ రచనల్లో కనిపించదు. కనిపించదు అంటే పితృస్వామిక సమాజంలో ఒదిగి ఉండడం, ఆంక్షలకు కట్టుబడి ఉండడం అనేది సహజ స్వభావం కనుక అటువంటి ప్రతిఘటనలు కనిపించవు. మత విషయంలో కనిపించే ప్రతిఘటనలు వ్యక్తిత్వాన్ని కాపాడుకునే విషయంలో ఏమాత్రం వ్యక్తం కావు. పైగా కుటుంబంలోని స్త్రీలు కూడా తమ మాదిరిగానే ఇతరులను కోరుకుంటారేమోనని పురుషులు అనుమాన పడిన సందర్భాలు కూడా కనిపిస్తాయి. “వేమన” లాంటి కవుల రచనల్లో కూడా ఆ అభిప్రాయాలను గమనింపవచ్చు: 

వరుడు చక్కనైన వజ్రాల గనియైన
తళుకు మెరుపు వంటి తత్త్వమున్న
అన్య పురుష వాంఛ ఆడుదానికి నుండు

అంతే కాదు “ఓర్పు లేని భార్య యున్న ఫలంబేమి” “పతిని మీరరాదు సతి మానవతియై” లాంటి సామెతలు అందుకే పుట్టుకొచ్చాయి. సోమనాథుని రచనలలో ఈ కథలను పరిశీలించినపుడు స్త్రీ పురుష సంబంధాలు, స్త్రీలు ఒదిగి ఉండడం, ప్రతిఘటించడం వంటివి శివభక్తి తత్పరతలకు లోబడే సాగుతుండేవని అందుకు వేశ్యల జీవితాలు కూడా మినహాయింపులు కావని తెలుస్తున్నది. 

ఈ విధంగా స్త్రీల జీవితంలోని ముఖ్యంగా వేశ్యావ్యవస్థలోని అన్ని రకాల సంఘర్షణలను సోమనాథునిసాహిత్యం ఎత్తి చూపింది. భిన్న భిన్న కోణాలలో స్త్రీల చరిత్రను నిర్మించుకునే అవకాశాన్ని కల్పించింది. ఇది సోమనాథుడు మనకు చేసిన మహోపకారం. 

﻿ ﻿ 

 
       
 
  

﻿ Cannot see Telugu? Try a different format... Unicode Non-unicode RTS Roman IAST 

ఈమాట గురించి ఒక మాట 
రచయితలకు సూచనలు 
ఈమాట కొత్త వేషం 
పాఠకుల అభిప్రాయాలు ఈమాట రచయితలు 
సంచికలు

సంప్రదాయ సాహిత్యం 
కథలు 
కవితలు 
వ్యాసాలు 
అనువాదాలు 
శబ్ద తరంగాలు 
ప్రకటనలు 
ధారావాహికలు/నవలలు
జిగిరీ 
తోలుబొమ్మలాట 
గ్రంథాలయం
ATA 2006 
కరుణ ముఖ్యం 
కళాపూర్ణోదయం 
కుండీలో మర్రిచెట్టు 
క్రీడాభిరామం 
నిశ్శబ్దంలో నీ నవ్వులు 
ప్రభావతీ ప్రద్యుమ్నం 
మనుచరిత్ర 
మేఘదూతః 
శిలాలోలిత 
సూర్యశతకం 
స్వప్నవాసవదత్తం 
﻿ హ్యూస్టన్‌ తెలుగు సదస్సునవంబర్ 2006 » వ్యాసాలురచన : ఒక విలేకరి 
అక్టోబర్‌ 14, 15వ తేదీలలో వంగూరి ఫౌన్డేషన్‌ ఆధ్వర్యంలో హ్యూస్టన్‌లో అయిదవ అమెరికా తెలుగు సాహితీ సదస్సు (పదిహేడో టెక్సస్‌ తెలుగు సాహిత్య సదస్సు) జరిగింది. దాదాపు 150 మంది హాజరయిన ఈ సదస్సులో ప్రముఖ చిత్రకారుడూ, సినీ దర్శకుడూ అయిన బాపూగారు పాల్గొనడం ఒక ప్రత్యేక ఆకర్షణ. గత అయిదారు దశాబ్దాలుగా బాపూ తెలుగు సంస్కృతికి అపూర్వమైన సేవ చేశారు. ఆయనతో బాటు చెన్నై నుంచి వచ్చిన డా. పప్పు వేణుగోపాలరావు (అమెరికన్‌ ఇన్‌స్టిట్యూట్‌ ఆఫ్‌ ఇండియన్‌స్టడీస్‌) తన ప్రసంగంలో చెప్పినట్టుగా బాపూగారికి సమకాలికులమైనందుకు మనమంతా గర్వపడాలి.

తన సహజ ధోరణిలో బాపూగారు సభలో ఉపన్యసించ నిరాకరించారు. “ఆయనిప్పుడు రెండు మాటలు మాట్లాడతారు” అని ప్రకటించగానే లేచి, “రెండు మాటలు” అని చెప్పి కూర్చున్నారు. చివరగా జరిగిన ప్రశ్నోత్తరాల కార్యక్రమంలో మటుకు శ్రోతల సందేహాలకు అతి క్లుప్తంగా సమాధానాలిచ్చారు. ముళ్ళపూడి వెంకటరమణగారు సభనుద్దేశించి పంపిన సందేశాన్ని పప్పు వేణుగోపాలరావు అందరికీ చదివి వినిపించారు. బాపు చిత్రాల, కార్టూన్ల డివిడి ప్రదర్శన చక్కగా జరిగింది. నిర్వాహకులు ఆయనకు లైఫ్‌టైం పురస్కారాన్ని అందజేశారు. ఇండియా నుంచి ఈ సమావేశానికి వచ్చిన వచ్చిన మరొక అతిథి ఆంధ్రప్రభ అసోసియేట్‌ ఎడిటర్‌ పి. విజయబాబు.

సదస్సుకు ముఖ్యాంశం “సాహిత్యంలో హాస్యం” అని పేర్కొన్నప్పటికీ మొత్తం మీద ఈ అంశానికి తగినంత ప్రాధాన్యత లభించలేదని అనిపించింది. అందుచేత సమావేశమంతా ఒక తెలుగు సాంస్కృతిక సదస్సులాగానే జరిగిందని చెప్పుకోవచ్చు. బాపూ చిత్ర కళా ప్రదర్శన, కార్టూన్ల పోస్టర్లూ, వివిధ పుస్తకాల, సీడీల విక్రయమూ ఇత్యాదులన్నీ వచ్చినవారిని ఆకర్షించాయి. ఈ సందర్భంగా అమెరికా తెలుగు కథానిక (తొమ్మిదో సంపుటం) అమెరికామెడీ కథలు (చిట్టెన్‌రాజు రచన బాపూ రమణలకు అంకితం), ప్రవాసాంధ్రుల ఆశాకిరణం (శేషు శర్మ రచన), శృంగార భర్తృహరి (డా. పెమ్మరాజు వేణుగోపాలరావు రచన), జానపదగేయాలు సంకలనం (డా. వి. అనసూయాదేవి స్వరరచన), వినతి (పద్మా ప్రాతూరి దేవగుప్తాపు కవితా రచన) మొదలైనవాటి ఆవిష్కరణ జరిగింది.

వక్తల్లో ప్రధానోపన్యాసం చేసిన డా. వేలూరి వెంకటేశ్వరరావు తెలుగు సాహిత్య విమర్శలోని ధోరణులను చర్చించారు. విమర్శకుల దృక్పథంలో కూడా స్థల, కాల పరిమితులు గోచరిస్తాయని చెపుతూ కట్టమంచి రామలింగారెడ్డి ప్రబంధాలను తీవ్రంగా విమర్శించిన వైఖరిని సోదాహరణంగా వివరించారు. విమర్శకులకు తగుమాత్రం పలుకుబడీ, హోదా ఉన్నట్టయితే వారి విమర్శ సాహిత్య రంగాన్ని హానికరంగా ప్రభావితం చెయ్యవచ్చునని హెచ్చరించారు. విజయబాబు వార్తాపత్రికల్లో పొరపాట్లు దొర్లడం, అనుకోకుండా హాస్యాస్పదమైన అంశాలు చోటుచేసుకోవడం వగైరా విషయాలను పేర్కొన్నారు. ఇతర నగరాల నుంచి వచ్చినవారిలో చంద్ర కన్నెగంటి, లైలా యెర్నేని, మాచిరాజు సావిత్రి, శ్రీనాథ్‌ జొన్నవిత్తుల మొదలైన అమెరికా తెలుగు రచయితలున్నారు కాని వీరెవరూ తమ రచనలను వినిపించలేదు.

సావిత్రిగారు కథానికా రచన గురించిన ఒక వర్క్‌షాప్‌ నిర్వహించే ప్రయత్నం చేశారు. తగినంత వ్యవధి లభించకపోవడంతో ఇతివృత్తం, పాత్రలు వగైరాల గురించిన చర్చలో అయిదుగురు మాత్రమే పాల్గొన్నారనీ, ఒకరిద్దరు మాత్రమే సదస్సు పూర్తయే లోపల కథను రాయగలిగారనీ తెలిసింది. సాయంత్రం దాకా కార్యక్రమాలు జరిగినప్పటికీ రెండో రోజుకల్లా ఇద్దరైనా రాయగలిగారంటే మనవారిలో రచనాసక్తీ, రచనాశక్తీ కూడా కొరవడలేదనీ, సరైన ప్రయత్నం చేస్తే భవిష్యత్తులో మంచి ఫలితాలు లభించగలవనీ సావిత్రిగారి అభిప్రాయం. చంద్ర కన్నెగంటి, మందపాటి సత్యం, గోవిందరాజుల మాధవరావు తదితరులు సదస్సులోని వివిధ అంశాలకు సమన్వయకర్తలుగా పనిచేశారు. పప్పు వేణుగోపాలరావు తన ప్రసంగాల్లో తిరుపతి వేంకటకవులూ, శ్రీశ్రీ, శ్రీరమణ (పేరడీలు) తదితరుల హాస్య ధోరణులను ప్రస్తావించారు.

స్వీయరచనలు వినిపించినవారిలో కొమరవోలు సరోజ, మహేశ్‌ శనగల, నచకి, గోపి బూరుగు, పప్పు సత్యభామ, ప్రియ తదితరులకు ప్రేక్షకులనుంచి మంచి స్పందన లభించింది. వేలూరివారు రామాయణ ఇతివృత్తంతో “ఆ నేల, ఆ నీరు, ఆ గాలి” అనే తన హాస్యకథను వినిపించారు. స్వీయరచనలు వినిపించినవారిలో శొంఠి శారదాపూర్ణ, ఎం.ఎస్‌.ఎన్‌. మూర్తి (హైదరాబాద్‌) తదితరులున్నారు. ఊటుకూరి లక్ష్మీకాన్తమ్మగారి కొన్ని కవితలను ఆమె కుమారుడు నరేంద్ర చదివి వినిపించారు.

మొదటి రోజు సాయంత్రం మణి శాస్త్రి సమర్పించిన సంగీత విభావరి (గణేశ్‌ దేశాయి సహగాత్రం, రోహిణీప్రసాద్‌ సితార్‌, శెట్టి తబలా) ప్రేక్షకులను అలరించింది. ఇందులో కొన్ని పాత తెలుగు సినిమా పాటలూ, తెలుగు భావగీతాలను వినిపించారు. అలాగే పప్పు వేణుగోపాలరావు ప్రదర్శించిన వీడియోలో అన్నమాచార్య రచనలూ, వాటికి సంబంధించిన తిరుపతి అర్చనల అపూర్వమైన విశేషాలూ అందరినీ ఆకట్టుకున్నాయి. చిట్టెన్‌ రాజు పదేళ్ళ క్రితం తాము ప్రదర్శించిన హాస్యనాటికను వీడియోలో చూపటమే కాక దాని కాపీలను ఆహూతులందరికీ బహూకరించారు.

మందపాటి సత్యం, గోవిందరాజుల మాధవరావు బాపూ రమణల క్విజ్‌ నిర్వహించారు. అయితే అందులోని ప్రశ్నలు ఎక్కువగా సినిమాల గురించినవే కావటంతో ముళ్ళపూడివారి హాస్యరచనలకు తగినంత ప్రాధాన్యత లభించలేదనిపించింది. సత్యం ప్రేక్షకులందరికీ పదవిన్యాసం అనే పజ్‌ల్‌ కూడా ఇచ్చారు. చెన్నై నుంచి వచ్చిన పప్పు జయ కందుకూరి వీరేశలింగం గురించి ఇంగ్లీషులో ఉపన్యసించారు. వంగూరి ఫౌన్డేషన్‌ తరఫున కథ, కవితల పోటీ విజేతలకు బహుమతులు అందించారు. చివరగా ప్రసంగించిన పెమ్మరాజు వేణుగోపాలరావు మొత్తం సమావేశాన్నంతటినీ సమీక్షిస్తూ ఇటువంటి సదస్సులు నిరాటంకంగా రెండేళ్ళ కొకసారి కొనసాగాలని ఆకాంక్షించారు. (తరువాతి టెక్సస్‌ సాహితీ సదస్సు డాలస్‌లో ఏర్పాటు కానుంది). రెండు రోజులూ ఆహూతులందరికీ ఏర్పాటు చేసిన టిఫిన్లూ, భోజనాలూ, తక్కిన సదుపాయాలూ అన్నీ చాలా సంతృప్తికరంగా ఉన్నాయి.

తెలుగు సాహిత్యంలో హాస్యం అనేదాన్ని గురించిన చర్చలో ఎన్నెన్నో ప్రస్తావించేందుకు అవకాశముంది. కవిత్రయం నుంచి పదిహేడో శతాబ్దపు ప్రహసనాల దాకా మధ్యయుగపు సాహిత్య హాస్యమూ, ఆధునిక కాలంలో గురజాడ, మొక్కపాటి, భమిడిపాటి, మునిమాణిక్యం, ముళ్ళపూడి, శ్రీరమణ తదితరుల హాస్యమూ వగైరాలను చర్చిస్తే బాగుండేది. నాటకాల్లో రావి కొండలరావు, శంకరమంచి పార్థసారథి తదితరుల హాస్యముంది. సినిమాల్లో పింగళి, నరసరాజు, ముళ్ళపూడి, జంధ్యాల అందరూ కృషి చేసినవారే. వీటన్నిటి గురించీ వివిధ వక్తలు చెప్పి ఉండవచ్చు. కవిత్వంలో శ్రీశ్రీ సిరిసిరిమువ్వ శతకం పద్యాలు మాత్రం కాస్త ఉదహరించబడ్డాయి. మొత్తం మీద ఇవన్నీ పక్కన పెడితే కన్నెగంటి చంద్ర చెప్పినట్టుగా సాహిత్యాభిమానులందరూ ఒక చోట చేరి వ్యక్తిగతంగా కలుసుకునేందుకు నిర్వాహకులు ఒక మంచి అవకాశాన్ని కల్పించారు. ఎటొచ్చీ ఈ ఉత్సాహం మితిమీరడంతో లోపల జరుగుతున్న ఉపన్యాసాలకూ, ప్రేక్షకులకూ కొంత ఇబ్బంది కలిగిందన్న ఫిర్యాదులోనూ నిజం లేకపోలేదు.

ఈ అనుభవం దృష్య్టా భావి కార్యక్రమాల్లో అందరూ గమనించవలసిన అంశాలు కొన్ని ఉన్నాయి. వీడియోల్లోనూ, ఇతర ప్రసంగాల్లోనూ దైవభక్తీ, పూజల ప్రస్తావన ఉన్నప్పటికీ వాటిలోని సాహిత్యాంశాలను మాత్రమే ఎత్తిచూపాలనీ, స్వీయరచనలు చదివేవారు సమయాన్ని వృథా చెయ్యకుండా క్లుప్తంగా ముగించాలనీ చంద్ర అభిప్రాయపడుతున్నారు. మాట్లాడే ప్రతివారూ మొదట్లో స్తుతులూ, వందనాలూ చెయ్యడం, నిర్వాహకులకి లాంఛనంగా సుదీర్ఘమైన కృతజ్ఞతలు చెప్పడం, సభికులకి అంతులేకుండా అభివాదాలు చెయ్యడం వగైరాలన్నీ మానేస్తే కాలాతీతం కాకుండా ఉంటుంది. పాల్గొంటున్న రచయితలకి ముందుగా తెలియజేసి, సదస్సుకి అనుబంధంగా ఒక వర్క్‌షాప్‌ నిర్వహించి, వివిధ రచనలని విశ్లేషించుకునే ప్రయత్నాలు చేస్తే బావుంటుందని లైలా భావిస్తున్నారు. మాచిరాజు సావిత్రిగారు చెప్పినట్టుగా ఈ సదస్సుకి వచ్చినవారిలో స్థానికులే చాలా ఎక్కువగా కనిపించారు. సదస్సులోని ప్రసంగాలు విన్నాక సాహిత్యమంటే కవిత్వమేననీ, అందులోనూ సంప్రదాయ కవిత్వమేననీ పొరబడేందుకు అవకాశం ఉందని ఆమె అభిప్రాయం. సాహిత్యం అనేది ప్రదర్శనయోగ్యంగా భావించినప్పుడల్లా కథకులకన్నా కవులకూ, అందులోనూ అష్టావధానాలకూ మితిమీరిన ప్రాధాన్యత లభించడం మామూలే. నన్నయ తిక్కనాదుల ప్రాశస్య్తం గురించీ, ఛందోబద్ధ కవిత్వపు సొగసుల గురించీ వక్తలు చెప్పిన విషయాల్లో కొత్తదనమేమీ కనబడలేదనీ, ఆధునిక నవల, కథ వగైరా ప్రక్రియల గురించి సరైన చర్చ జరగలేదనీ ఆమె విమర్శిస్తున్నారు. “గతమెంతొ ఘనకీర్తి” ఉన్నప్పటికీ, తెలుగు సాహిత్యమనేది సజీవమనీ, ప్రస్తుత కాలంలో దాని తీరుతెన్నులను గమనించి, విశ్లేషించే ప్రయత్నాలు తగినంతగా జరగాలనీ చెపుతున్న ఆవిడ మాటల్లో ఎంతో నిజముంది.

ఎంతో ప్రయాసపడి, తానా, ఆటావంటి అనేక సంస్థల సహకారంతో రెండు రోజుల సదస్సు నిర్వహించిన చిట్టెన్‌ రాజూ, ఆయనకు సహాయపడిన ఇతర నిర్వాహకులూ అభినందనీయులు. రాబోయే సమావేశాల్లో చర్చకు వచ్చే విషయాల గురించి మరింత శ్రద్ధ వహిస్తే ఉపయోగకరంగా ఉంటుంది.

తెలుగు లిపిలో చాలవరకు ఉచ్చరించగల ఏకాక్షరాలతో ఉండి, ఎడమనుండి కుడికి, సరళమైన, సంక్లిష్టమైన అక్షరాల సరళితో కూడి ఉంటుంది. ఈ విధమైన ఉచ్ఛరించగల ఏకాక్షరాలు అనేకంగా ఉండడానికి ఆస్కారం ఉన్నందువల్ల, అక్షరాలు "అచ్చులు" ( స్వర్ ) మరియు "హల్లులు" ( వ్యంజన్ ) అన్న ప్రధానమైన ప్రమాణాలను కలిగి ఉన్నాయి. హల్లుల రూపు వాటి వాడుకను బట్టి, సందర్భానుసారము మార్పు చెందుతూ ఉంటుంది. అచ్చుల ధ్వని వాటిలో లేనప్పుడు హల్లులు పరిశుద్ధమైనవిగా పరిగణించబడతాయి. అయితే, హల్లులను వ్రాయడానికీ , చదవడానికీ, అచ్చు "అ" ను చేర్చడం సాంప్రదాయకం. హల్లులు వేర్వేరు అచ్చులతో చేరినప్పుడు, అచ్చుఅంశం వర్ణ పరిచ్ఛేదముతో "మాత్రలు" అన్నసంకేతాలను ఉపయోగించడంతో గుర్తింపబడుతుంది. ఈ "మాత్రల" ఆకారాలు తమ తమ హల్లుల ఆకారాలకు ఎంతో విరుద్ధంగా ఉంటాయి. తెలుగులో ఒక వాక్యం "పూర్ణవిరామం"తో కానీ, "దీర్ఘవిరామం"తో కానీ ముగించబడుతుంది. అంకెలను గుర్తించడానికి తెలుగులో ప్రత్యేకంగా సంకేతాలున్నా, అరాబిక్ అంకెలే విస్తృతంగానూ, సర్వసాధారణంగానూ ఉపయోగింపబడుతున్నాయి.తెలుగును సాధారణంగా ఒకదానితో ఒకటి కలిసి చేరి పోయే భాషగా గుర్తిస్తారు, ఇందులో ఒక నామవాచకానికి దాని ఉపయోగాన్ని బట్టి ప్రత్యేకమైన అక్షరాలు చేర్చబడతాయి. వ్యాకరణపరంగా, తెలుగులో కర్త, కర్మ, క్రియ, ఒక పద్ధతి ప్రకారం, ఒకదాని తర్వాత మరొకటి వాక్యంలో వాడబడతాయి
తెలుగుభాష ఎదుర్కొంటున్న సవాళ్ళుతెలుగుభాష, తెలుగు సాహిత్యం ప్రస్తుతం కొన్ని ముఖ్యమైన సవాళ్ళు ఎదుర్కొంటున్నది.ఆర్ధికంగా తెలుగుజాతి గణనీయమైన అభివృద్ధి సాధిస్తున్న సమయంలో తెలుగుభాష ప్రాచుర్యం క్షీణించడం ఆందోళన కలిగించే సమస్య. ముఖ్యంగా స్థితిగతులు కలిగి, విద్యావంతులైన వర్గాలలో తెలుగుభాష వినియోగం బలహీనమవుతున్నది. ఇంగ్లీషు చదువుల వ్యామోహంలో పట్టభద్రులైన వారికి తెలుగు వచ్చీరాని పరిస్థితి ఉత్పన్నమవుతున్నది.  భాష ఉపయోగమే అంతంత మాత్రంగా ఉన్నపుడు ఇక సాహిత్యానికి ఆదరణ ఎలా ఉంటుంది?
క్షీణతకు ప్రధానమైన కారణాలు
తెలుగు నేర్చుకోవడం వల్ల బ్రతుకుతెరువుకు ఏమీ లాభంలేదన్నస్థితి. తెలుగు రాకపోవడం వల్ల ఏమీ ఇబ్బంది లేదన్న పరిస్థితి. అధికారభాషగా ఏమీ ప్రగతి సాధించలేక పోవడం కొరవడిన మాతృభాషాభిమానం. ఇక తెలుగువారికి పరభాషాభిమానం ఎప్పుడూ ఉన్నదే 
భాషలకు కంప్యూటరులు ప్రధానసాధనాలుగా మారుతున్నాయి. కంప్యూటరుపై వాడకంలో భారతీయభాషలన్నీ చాలా వెనుకబడి ఉన్నాయి. 
రాజకీయాలలో కులాలకు, వృత్తులకు, మతాలకు ఉన్నంత ప్రభావంలో ఇసుమంతయినా భాషకు లేదు. భాషాభిమానంతో ఇంతవరకు ఏ తెలుగు రాజకీయనాయకులూ ఎదగలేదు. నందమూరి తారక రామారావు తప్ప. 
 ఆశాజనకమైన విషయాలు
అలాగని పరిస్థితి పూర్తిగా చేజారలేదు. తెలుగును నిలిపే పట్టుగొమ్మలలో కొన్ని.

తెలుగు మాటలాడేవారు చాలా పెద్ద సంఖ్యలో ఉండబట్టి కొన్ని ఒడిదుడుకులున్నా తట్టుకొనే శక్తి భాషకు లభిస్తున్నది 
నందమూరి తారక రామారావు రాజకీయాలలోకి వచ్చిన తరువాత తెలుగు భాషకూ, తెలుగు జాతికీ భారతస్థాయిలో అంతకు ముందెన్నడూ లేని బలం కూడింది. 
తెలుగు భాష బాగా పరిణతి చెందినదవడం వల్ల, అన్ని మాధ్యమాలకూ అనుగుణంగా మార్చుకొనే శక్తి కలిగి ఉన్నది. 
ముందుగా సినిమాలు, తరువాత టీవీ ఛానళ్ళు తెలుగు భాష వినియోగానికి ఊపిరి పోస్తున్నాయి. ప్రభుత్వం చేయలేని ఘనకార్యాలను ఇవి సాధించాయి. విరవిగా విస్తరించిన సినిమా వెబ్ సైటులు ఇందుకు ఉదాహరణ. 
కంప్యూటరులో తెలుగు వినియోగం ఆరోగ్యకరంగా పెరుగుతున్నది. అందుకు అనుగుణమైన సాధనాలూ వెలుగు చూస్తున్నాయి. 
భాషాభిమానం మరీ అంత తక్కువ కాదు - అనిపిస్తున్నది. మనకు గర్వకారణంగా ఎదుగుతున్న తెలుగు వికీపీడియా ఇందుకు ఒక తార్కాణం. 

[అక్టోబర్ 14, 2006 - ఐదవ తెలుగు సాహితీ సదస్సు, హ్యూస్టన్ లో చదివిన కీలకోపన్యాసం –నూరు సంవత్సరాల క్రితం ప్రబంధ సాహిత్యంపై వచ్చిన విమర్శని స్థూలంగా పరిశీలించడం; ప్రస్తుతం వస్తున్న సాహిత్య విమర్శనలగురించి ముచ్చటించడం; ఈ విమర్శనా ధోరణుల వలన సాహిత్యానికి, సాహిత్య విమర్శకీ వచ్చిన, వస్తూన్న నష్టాలని గుర్తించడం, నా ముఖ్యోద్దేశం. ఈ పరిస్థితిని మార్చడానికి కావలసిన ప్రేరణ, తగిన శిక్షణల గురించి సాహితీపరులందరూ, ముఖ్యంగా diaspora సాహితీపరులందరూ ఆలోచించడం ఆవశ్యకమని నా నమ్మిక. అది నా లక్ష్యం. - రచయిత].

ఒకరు చెప్పింది తప్పనో, రాసింది ఒప్పనో, అనంగానే, సాథారణంగా అటువంటి నిర్ణయానికి ప్రాతిపదిక ఏవిటి? ఆథారం ఏవిటి అనే ప్రశ్నలు వచ్చితీరుతాయి. గుడ్డిగా దేనినీ ఒప్పుకోవలసిన అవసరం లేదు. మామూలు రోజు వారీ విషయాలలోనే, ప్రాతిపదికా రహితంగా ఏ విషయం నిర్థారణగా చెప్పలేం. ఎవరు చేసిన ఏ నిర్ణయమైనా సరే — సాంఘిక, రాజకీయ, వ్యక్తిగత పరిస్థితుల ప్రేరణ లేకుండా ఉండదు. ఇక పోతే, సాహిత్యానికి సంబంధించిన విషయాలలో, ముఖ్యంగా సాహిత్యవిమర్శలో పైనచెప్పిన పరిస్థితుల ప్రభావం తప్పదు. పైకి కనుపించకపోయినా, పరిశీలనలో ఈ పరిస్థితుల ప్రభావం బయట పడుతుంది. ఈ పరిస్థితుల ప్రభావాన్ని ఉమ్మడిగా, bias, పక్షపాతం అని చెప్పవచ్చు. అందుచేత ఒక్క విషయం మాత్రం ఖాయం. పక్షపాతం లేని విమర్శ ఉండడం చాలా అరుదు అన్న విషయం!

సాహిత్య విమర్శలో ఈ పక్షపాతం అనావశ్యకమైన ఆవేశం గా మారితే, ఆ విమర్శ ల వల్ల సాహిత్యానికి, సాహిత్య విమర్శకీ వచ్చే నష్టాల వివరణ ఈ ఉపన్యాసం యొక్క ముఖ్య ఉద్దేశాలలో ఒకటి. ఆవేశమే ముఖ్య ప్రాతిపదికగా పెట్టుకొని విమర్శలు చేసిన విమర్శకులు ఆర్థికంగా రాజకీయంగా అధికారబలంగల వాళ్ళయితే సాహిత్యానికి, సంస్కృతికీ వచ్చే నష్టం అపారం. అటువంటి కొన్ని విమర్శలను గురించి ముచ్చటించి, ఈ స్థితినుంచి తేరుకోవడానికి (విముక్తికి) మార్గాలేమయినా ఉన్నాయా అని ప్రశ్నించి, ఆలోచనకి ప్రేరేపించడం నా రెండో ముఖ్యోద్దేశం.

కళాపూర్ణోదయం, తెలుగు సాహిత్యంలో మొదటి “నవల.” ఒక వినూత్న ప్రక్రియకి నాంది. కథ చెప్పించిన పద్ధతి, కథలోకథలోకథ అత్యద్భుతంగా కూర్చిన విధానం, వచనంలో మాట్లాడుకున్నట్టే ఉండే పద్యసంభాషణలు, కథలోపునశ్చరణ వంటి ఎన్నో విశేషాలు ఇందులో…
గొప్ప కవులెవరైనా సరే — సాహితీపరంగా — వారున్న కాలానికి దూరంగా ఉంటారు. అంటే, వారి కవిత్వం “సమకాలీన కవిత్వం,” అనే ముద్రకి లొంగదు. అటువంటి గొప్ప కవులు భూత కాలంలో కాస్త తారాడుతూ ఉండటమో, భావజనితమైన భవిష్యత్తులోకి చొరబడటమో, చేస్తారు. అంతే కాదు. ఆకవులు వారిది అని చెప్పుకోదగ్గ ఒక ప్రత్యేకమైన వర్తమానంలో ఉంటారు. పాఠకుడిని ఆ వర్తమానంలోకి తీసుకొపోవడానికి ప్రయత్నిస్తారు! అటువంటి కవుల సాహిత్యాన్ని విమర్శించేటప్పుడు, భూత, వర్తమాన కాలాలని మననం చేసుకొని, భవిష్యత్తు గురించి, ఆలోచించి మరీ విమర్శించాలి. ఇందుకు సహృదయత చాలా ముఖ్యం.

పదహారవ శతాబ్ది వాడైన పింగళి సూరన్న కళాపూర్ణోదయము, ప్రభావతీ ప్రద్యుమ్నము అనే రెండు కావ్యాలని రాశాడన్న విషయం మీ అందరికీ తెలిసినదే! కట్టమంచి రామలింగారెడ్డి గారు 1899 లో వ్యాస రూపముగా అనేక సాహితీసభలలో చదివి, తరువాత 1914 లో కళాపూర్ణోదయ ప్రభావతీప్రద్యుమ్న విమర్శగా “కవిత్వతత్త్వ విచారము” అనే పేరుతో రెండువందలపైచిలుకు పేజీలలో పుస్తకము ప్రచురించారు. 1932 లో ఈ పుస్తకాన్ని ఆంధ్ర విశ్వకళాపరిషత్తు వారు ప్రచురించారు.

ఇక్కడ గతశతాబ్ద చరిత్ర మననం చేసుకోవడం కొద్దిగా అవసరం. 1902 వ సంవత్సరములో రామలింగారెడ్డి గారు ఇంగ్లాండు లో కేంబ్రిడ్జ్ విశ్వవిద్యాలయంలో పైచదువులకు పోయి 1907 లో ఆంధ్రదేశానికి తిరిగి వచ్చారు. అక్కడ ఆంగ్లసాహిత్యం, అక్కడి సాహితీవిమర్శల వలన బాగా ప్రభావితులైనారు. ఇంగ్లాండు లో ఆయన ఉన్న కాలం రాజకీయంగా, సాంఘికంగా, సాహిత్యపరంగా “విక్టోరియన్ యుగం”, లేదా “విక్టోరియన్ యుగాంతం” అని చెప్పవచ్చు. ఆ సమయంలో ఆంగ్ల సాహిత్యాన్ని పేరుపొందిన ఆంగ్ల విశ్వవిద్యాలయాల్లో పాఠ్య విభాగంగా పెట్టడానికి ఉన్న రాజకీయ, సాంఘిక కారణాలను కూలంకషంగా చర్చిస్తూ, Chris Baldick చక్కని పరిశోధనా వ్యాసం రాశాడు. తదుపరి The Social Mission of English Criticism [6] లో ఈ వివరణలు బాగా విశదీకరీంచబడ్డాయి.

ఆంగ్ల సాహిత్యాన్ని పాఠ్య భాగం చేయడానికి ఒక ముఖ్య కారణం, లేదా ప్రత్యేక కారణం అనండి, ఆంగ్లేయులు తమ సాహిత్యం సంస్కృతుల ఆధిక్యత, బానిస రాజ్యాల వారికి తెలియచెప్పడం! బానిస ప్రజల నెత్తిపై పులవడం అనవచ్చేమో! ఈ విషయం శ్రద్ధగా గమనించడం మనకి చాలా అవసరం. ఎందుకంటే, రెడ్డి గారిని ప్రభావితం చేసినది ఆనాటి సాహిత్య విలువలు, వాటికి తోడుగా ఆనాడు ప్రబలంగా ఉన్న “విక్టోరియన్” నైతిక విలువలు!

కళాపూర్ణోదయం గురించి, ప్రభావతీ ప్రద్యుమ్నం గురించీ, మొత్తం తెలుగు ప్రబంధ సాహిత్యం ( పదహారవ శతాబ్దం మొదలు పద్ధెనిమిదవ శతాబ్దం ఆఖరువరకు) పై రెడ్డి గారు చేసిన విమర్శలు, ఆయన విదేశీ విద్య నేపథ్యంలో చూడటం చాలా అవసరం అని నేను భావిస్తున్నాను కాబట్టి, ఈ గత చరిత్ర స్థూలంగా తెలియ పరిచాను.

ఇప్పుడు, ఆయన విమర్శనా గ్రంధం, కవిత్వతత్త్వ విచారము [1] నుండి కొన్ని వాక్యాలు:

“మహమ్మదీయులచే నోడింపబడి యుక్కు తక్కువయై కుక్షింభరులమైయున్న కాలంబులో బుట్టి పెరిగిన ప్రబంధకవులలో పాండిత్యబలము విశేషముగనున్నను పందతనమొక్కటి యెక్కువగనున్నదేకాని, …”

“బ్రిటిష్ గవర్నమెంటువారు మనకు మనసారనిచ్చిన విద్యా ప్రభావముచేత నిప్పుడు పరచింతనంతగా నుంచుకొనక యైహికముల సాధించు నుద్యోగములను పునరాచరణమునకు తెచ్చికొనుచున్నాము.”

వర్ణనలన్నా, అలంకారాలన్నా రెడ్డి గారికి పరమ అసహ్యం. మన ప్రబంధకవులు ఈ రెండూ ఎక్కువగా చేస్తారని ఆయనకు ఎనలేని కోపం. ఈ విషయం ఆయన పుస్తకంలో పదే పదే విసుగుపుట్టేట్టు చర్వితచర్వణంగా ఉదహరిస్తారు.

“కమలముతో బోల్పకున్న సీతాదేవి ముఖము చూచువారికి సుఖము నియ్యదా? చిన్నతనము బూనునా? …. ప్రతి పదార్థమునకు ఒక ఉపమానముండి తీరవలయునన్న కట్టకడపటి యుపమానమునకాధారమేమి?”

ఆయనకు ఎనలేని ఇంగ్లీషు సాహిత్యాభిమానం. ఆ అభిమానం ఆయన పుస్తకంలో కొట్టవచ్చినట్టు కనబడుతుంది.

కాస్తో కూస్తో ఇంగ్లీషు సాహిత్యం తో పరిచయం ఉన్న తెలుగు మేథావులందరికీ, ఈ ఆంగ్లాభిమానం, ఈ మక్కువా కావలసినదానికన్నా కాస్త ఎక్కువే! ఉదాహరణకి, “చూశారా! ఎలియట్ ఏమన్నాడో! Objective Correlative గురించి? అబ్బ! ఎంతబాగా చెప్పాడండీ,” అని గుడ్లు మిటకరించి సంభ్రమాశ్చర్యాలని ప్రకటించే నవీన పాఠకులని మీరు కలిసే ఉంటారు. నిజం చెప్పాలంటే, ప్రాచీన ఆలంకారికులు చెప్పిన విభావ, అనుభావ, సంచారీ భావాలను కాస్త జాగ్రత్తగా అర్థం చేసికొని ఉంటే, “సాధారణీకరణం” అంటే universalization అనే భావానికి , ఎలియట్ గారి Objective Correlative కి ఎంతదగ్గిర సంబంధం ఉన్నదో తెలుస్తుంది. ఆ విషయం ఎలియట్ గారు చెప్పేవరకూ మన నవీన పాఠకుల బుర్రలకెక్కలేదు!

రెడ్డిగారు రాస్తారు:

“ఇంగ్లీషు కవులకంటె నాంధ్రకవులలో నలంకారము లధికములు. అందును ప్రబంధకవులలో అత్యంత విపరీతములు. దీనికి కారణమేమన, అలంకార రచన ఆలోచనా శక్తికి చేరినంత భావనాశక్తికి చేరినది కాదు.”

“ప్రాచీనులు వ్రాసినట్లును అలంకారశాస్త్రములాదేశించినట్లును విరచింప ప్రయత్నించుట తెలివి తక్కువ పని.”

అలంకార శాస్త్రాలని సాహిత్య విమర్శనా గ్రంధాలుగా రెడ్డి గారు అర్థం చేసుకోవడానికి కనీస ప్రయత్నం చేసి వుంటే, ఈ విధంగా నిరసన భావంతో రాసే వారుకాదేమో! పోతే, అలంకారశాస్త్రం “ఇల్లాగే రాసితీరాలి” అని ఎక్కడా ఆదేశించి నిర్బంధించిన దాఖలాలు లేవు. కానీ, కొందరు కవులు విపరీతానికి పోవడం ఆ కవుల వెర్రితనం కాని, అలంకారశాస్త్రాల తప్పుకాదు! ఈ చిన్న విషయం ఆయనకు తెలియక పోవడం ఆశ్చర్యంగా వున్నది!

ప్రబంధాలలో సహజంగా చెప్పే కథ గురించి వ్యాఖ్యానిస్తూ రెడ్డిగారు ఇలా రాసారు:

“కన్యామణియొక్క కాకకు నుపశమనము చేయుటకై చెలులామె నుద్యానవనమునకు పిలిచికొని పోవుట. సరోవరసందర్శనము. ఆ ప్రొద్దుమాత్ర మందరును స్నానముచేయుట, చన్నీళ్ళువడువేళకు గగుర్పాటు వణకు మొదలైన శృంగారావస్థలు తిక్కెక్కినట్లు ప్రబలుటయు, యజమానురాలిని చివురుటాకుల శయ్యపై పరుండ జేసి వస్త్రములు సడల్చి శైత్యోపచారములు చేయుట…”

ప్రబంధములలో నాటక సరణి లేక, పాత్రోచితమైన భాష మందునకైననూ దొరకదని ఆరోపణ చేస్తూ, అంతా “శ్లేష” యేనని, అపహాస్యము, అవహేళన!

అసలు శ్లేష అంటే ఏమిటో జాగ్రత్తగా ఆలోచించి ఉంటే, ఈ అపహాస్యం వచ్చేది కాదేమో! (శ్లేష అంటే, “కలయిక,” “సంశ్లేషణ,” embrace, అని భావం. శ్లేషః సర్వాసు పుష్ణాతి ….. చూ: దండి రాసిన కావ్యాదర్శం : రెండవ పరిచ్ఛేదం, 363 వ శ్లోకం.[8]. Also for an explanation of Slesha, as it pertains to Kalapurnodayam, see The Sound of The Kiss, Velcheru Narayana Rao and David Shulman, page 173, [2])

కళాపూర్ణోదయ కావ్య రచనలో సూరన్న మూడు ప్రధాన లక్షణాలు సాధిస్తానని ముందుగా అన్నాడు. ఇవీ ఆ లక్షణాలు: “అపూర్వకథాసంవిధాన వైచిత్రి, శృంగార ప్రాయత, పుణ్యవస్తు వర్ణనాకర్ణనీయత. “ఇవి సాధించాడా లేదా అన్నది ప్రప్రధమంగా ఏ విమర్శకుడైనా చూడాలి. ఉదాహరణకి, “బుష్ గారు ఇరాక్ యుద్ధం గురించి ప్రపంచప్రజలకి అబద్ధాలు చెప్పుతున్నాడు, అని కథ రాస్తున్నాను,” అని ప్రారంభంలోనే చెప్పాననుకోండి. నా కథ చదివిన ఏ విమర్శకుడైనా, నేను ఇది సాధించానా లేదా అని ప్రశ్నించడం న్యాయం, ధర్మం. ఇక పోతే, రెడ్డి గారు రాస్తారు : “కవి తన అభిమతము నెరవేర్చుకొన్నాడు గాని, ఇట్లు పంతముపట్టి వ్రాసినందున నిష్కళంకమైన కృతి యేర్పడినదా లేదా అనుట సందేహము.” ఇటువంటి “పొగడ్త” ని left-handed compliment, “పుర్రచేతి ప్రియభాషణం,” అనచ్చు.

ప్రభావతీ ప్రద్యుమ్నము గురించి ప్రస్తావిస్తూ, “రచనా దోషములు లేకున్నను కళాపూర్ణోదయము కన్న నిది నికృష్ట మనుటకు భావ లోపములు కారణములు. …. ఇక ప్రభావతి యన్ననో, నాకుంజూడ నెంతయు నసహ్యురాలు! రూపమున్నది. నాథుడెప్పుడు వచ్చి పైబడునాయను తహతహ దట్టముగ నున్నది. ….. నిజము చూడబోయిన ప్రభావతీప్రద్యుమ్నము శైలినొక్కదానిందప్ప తక్కిన విషయములలో సామాన్య ప్రబంధముల మీరినది కాదు. కథ మిక్కిలి సన్నము. చిత్రరూపములు, దూతికలు మొదలగు మధ్యవర్తుల మాటలు, వీనిచే నాకాలము వారికి కామాగ్ని యున్నట్టుడి ప్రభవిల్లి మనసులను దేహములను దహింపజేయునంత తైక్ష్ణ్యమును బహుత్వరలో గాంచుట సర్వసాధారణమేమో!”

మళ్ళీ మరోసారి, ఆంగ్ల సాహిత్య వ్యామోహం! పాశ్చాత్యుల శృంగార వర్ణనము తో పోలుస్తూ, “వారి యొక్కయు మనయొక్కయు శృంగారమునకు ముఖ్య తారతమ్యములేవనగా: మనవలె వారంగవర్ణనమంతగా జేయరు. చేసినను మొగము కన్నులు మొదలగు బాహిరభాగముల మాత్రము ప్రశంసింతురు. మనలో నఖశిఖపర్యంతము విప్పివిప్పి చూపుట అందరు ఆశ్రయించిన కావ్య లక్షణము … అంగముల వర్ణించునపుడును, ఐరోపాలోని కవులు ఆ యంగము లేరీతి భావమును ప్రదర్శించుననుట జూపుదురేకాని, భావస్థ గీతంబులుగాని యవి అసంభావ్యములని వాని మాట తలపెట్టరు… స్త్రీల గుణగణములను శ్లాఘనతో వర్ణించుట పాశ్చాత్యులలోని సదాచార్యము… ప్రబంధములలోని నాయికలు నామీద వచ్చిపడు మనుట దప్ప ఇంకే యశస్కరములగు పాటులకైన పురికొల్పుట చూచినారా? ఇది శుద్ధ పశుప్రాయమైన కేళి…” ప్రభావతీదేవి వర్ణనము తుచ్చము అని చెప్పుతూ, “అంగముల గూర్చి పలవించుట గణికలకైన తగునా? మోహమనగా వీరికి దేహ క్రీడయేకదా! ఇదియా శృంగారము!” అని ఈసడింపుతో ఆ వర్ణనలు తిరిగి తిరిగి రాశారు, రెడ్డిగారు!

అయితే, ఏమాటకు ఆమాటే చెప్పుకోవాలి. రెడ్డిగారికి వర్ణనలన్నీ నిరర్థకములు కావు! ఆయనకి ప్రభావతీప్రద్యుమ్నములో ఒక వర్ణన బాగా నచ్చింది. “ప్రద్యుమ్నుడు “పోలో” యనబడు గుర్రపు సవారీ చెండాట నాడుచుండుట కవి యెంత రమ్యముగ వర్ణించియున్నాడో,” అని అంటూ ఆ సీస పద్యం ఉదహరిస్తారు. ఆయనకు ఇంగ్లీషు సాహిత్యమే కాకుండా, ఇంగ్లీషు వాళ్ళు పెర్షియనుల దగ్గిర నేర్చుకొని, దేశియుల నెత్తిన రుద్దిన ఆటలంటేకూడా ఎంత అభిమానమో, చూడండి! (కేంబ్రిడ్జ్ లో క్రికెట్ గురించి చెప్పి పొగడడానికి రెడ్డిగారికి ఇక్కడ అవకాశం దొరకలేదు కాబోలు!)

కళాపూర్ణోదయములో రంభానలకూబరద్వయవిలాసము, ఆయనకు కామెడీ ఆఫ్ యెర్రర్స్, అనే షేక్స్పియర్ నాటకము గుర్తుకుతెప్పించినది! (సూరన్న, షేక్స్పియర్ సమకాలీనులు! ఒకరికొకరు తెలియకపోయినా, ఒకేవిధమైన కథని చెప్పడం ఆశ్చర్యమే!) ఈ ఒక్క ఉపాఖ్యాన విశేషమూ తప్ప, ఈ రెండింటికీ ఇంకెక్కడా పోలిక లేదు! ఆ విషయం రెడ్డిగారు చెప్పరు!

ఆయన పరిభాషలో, “అసహ్య శృంగారము” ఉదహరిస్తూ, “వధూవరులేకాంతము కోరుచున్నారు. చెలికత్తెలు కొంచెమున వదలరు. కవియన్ననో ఈ సమయమున ప్రాణముపోయినను వారినివదలబోడు! …”

ఇంత వివరంగా నేను ఎందుకు చెప్పుతున్నాను అన్న ప్రశ్న మీకు రాక మానదు. రెడ్డిగారి రెండువందలపైచిలుకు పేజీల విమర్శనా గ్రంధంలో, ప్రతి రెండవ పేజీలో శృంగార వర్ణనల ఏవగింపు, అపహాస్యం, అవహేళన, కొట్టవచ్చినట్టు కనిపిస్తుందని చెప్పడానికి! ఆయనకు నచ్చిన భాగాలగురించి చేసిన ప్రశంసలు, ఈ అవహేళనా సముద్రంలో ముణిగి మరుగున పడిపోయాయి. ఆయన పుస్తకం ఎప్పుడు చదివినా, ఎన్నిసార్లు చదివినా (ఆయన భాష ఇప్పుడు మనకి కొంచెం కష్టంగా కనిపిస్తుందనుకోండి, అది వేరే విషయం!) , ఆయన అవహేళనలే గుర్తుంటాయి కానీ, ఆయన చేసిన “పుర్ర చేతి ప్రశంసలు” అసలు గుర్తుకు కూడా రావు! రెడ్డిగారు తన వ్యాసం సభల్లో చదివిన రోజుల్లో, వేదం వేంకటరాయ శాస్త్రిగారు నీ వ్యాసంలో “అత్యుక్తి” దోషాలున్నాయని ప్రేమతో మందలిస్తూ చెప్పారుట! ఈ వ్యాసం పెరిగి పెద్దదై, పుస్తక రూపంలోకి వచ్చేటప్పటికి ఈ దోషాలే ఎక్కువై, పుస్తకం నిండా కనిపించటం ఆశ్చర్యంగా ఉన్నది.

రెడ్డి గారి ఉద్దేశంలో కళాపూర్ణోదయము ఆరవ ఆశ్వాసంలోని 189 వ పద్యంతో ముగిసిందని! మిగిలిన భాగాలు, కేవలం అనవసరమైన వర్ణనల మూలంగా కథాగమనం మందగించిందని ఆయన వాదు. నిజానికి, ఎనిమిదవ ఆశ్వాసం చివర చెప్పిన సుగ్రుహుడి వృత్తాంతం లేకపోతే కథ ఎంతో అసమగ్రంగా మిగిలి పోతుంది!

కళాపూర్ణోదయం, తెలుగు సాహిత్యంలో మొదటి “నవల.” తెలుగు సాహిత్యంలో ఒక వినూత్న ప్రక్రియకి నాంది. కథ చెప్పించిన పద్ధతి, కథలోకథలోకథ అత్యద్భుతంగా కూర్చిన విధానం, ఐదవ ఆశ్వాసం వరకూ కథ ఎక్కడ ప్రారంభమయిందో పాఠకుడికి తెలియకుండా గుట్టుగా ఉంచి, కథని అత్యంత ఉత్సాహంతో చదవడానికి ప్రేరేపించడం (flash back technique) వచనంలో మాట్లాడుకున్నట్టే ఉండే పద్యసంభాషణలు, కథ కవిచెప్పకండా పాత్రలద్వారా కథను మలుపులుతిప్పడం, మణిత, మణిహారాల మాటల్లో ఇమిడి ఉన్న గూఢార్థాలు, కథలోపునశ్చరణ, కథాక్రమం, వీటిపై చక్కని వివరణకు The Sound of the Kiss[2], లో “Invitation to a Second Reading” కాస్త శ్రద్ధగా చదవండి. అందులో రెడ్డిగారి మేథకి అందని, చాలామంది ఆధునిక విమర్శకులకి అర్థంకాని విషయాలు, కూలంకషంగా చర్చించబడ్డాయి. వారి అనువాదానికి పెట్టిన పేరు, The Sound of The Kiss అన్నది ఎంత చక్కని పేరో, “మణిత” అన్న పదానికి ఎంత అనువుగా ఉన్నదో, బోధపడుతుంది.

ఇక పోతే, ప్రభావతీప్రద్యుమ్నం కావ్యంలో నాయకుడు, నాయిక ప్రబంధసాహిత్యంలో అప్పటివరకూ ఉన్న సాంఘిక కట్టుబాట్లని ఎల్లా ఉల్లంఘించారో, ఆ పుస్తకంలో కల్పనా పాటవం, వర్ణనా చాతుర్యం, ఇతర నవ్య విశ్లేషణలు The Demon’s Daughter, A Love Story from South India [3] లో విపులంగా విశదీకరించబడ్డాయి.

ప్రభావతీ ప్రద్యుమ్నము కేవలం చదువరులకోసం రాయబడింది. అంటే, మనలో మనం చదువుకొని, ఆ శైలిని, కథాకథనాన్నీ ఆనందించడం కోసమే అని అర్థం. ఇందులో, సూరన్న గారు, అంతకుముందు ప్రబంధకవులలా కాకుండా, వచనాన్ని పద్యంలో ఇమిడ్చిన పద్ధతి అద్వితీయం. ఆయన పద్యరచన పద్ధతి, ఆయన చూపించిన కొత్తప్రక్రియలు, తరువాతి కవులకు మార్గదర్శకమయినాయి అనడంలో అతిశయోక్తి లేదు.

నామటుకు నాకు, అనువాదంలోకొచ్చిన ఈ రెండు పుస్తకాలూ నేను చదివి ఉండకపోతే, మూలకావ్యాల [9,10] జోలికి పోయి ఉండే అవకాశమే లేదు. ఈ కాస్త వివరణా సాధ్యం అయ్యేది కాదని రూఢిగా తెలిసింది. ( సిగ్గు విడిచి చెప్పుకోవడం మంచిది. నాకుకూడా, మనలో చాలామందిలాగే, మొదటగా ఇంగ్లీషులో చదవందే, తెలుగు సాహిత్యం నాణ్యత గుర్తించలేక పోవడం! )

ఈ వ్యాసానికి ముఖ్యమైన కారణం: రెడ్డిగారి విమర్శ రెండువందల సంవత్సరాల తెలుగు సాహిత్యానికి చేసిన అపకారం ప్రస్తావించడమే! రెడ్డి గారు అప్పట్లో చాలా పలుకుబడి గలవారు; పైగా అధికారం ఉన్న వారు. ఆంధ్రవిశ్వకళా పరిషత్తుకి మొదటి ఉపాధ్యక్షులు, Vice Chancellor (V.C.) (అప్పటి వీ.సీ. లకి, ఇప్పటి వీ.సీ. లకీ అధికారంలో చాలా తేడాలున్నాయన్న విషయం మీకు తెలియనిది కాదు!) అంతే కాదు; ఆయన గ్రంథం అప్పుడూ, ఇప్పుడూ కూడా పాఠ్య పుస్తకం! ఇప్పటికీ, శృంగారం, వర్ణనలని దాటి ఆ కాలపు సాహిత్యాన్ని మరొక దృష్టితో చూడగలగడం తెలుగులో పట్టభద్రులకి ఇంకా సాధ్యం అవటల్లేదు. తెలుగు సాహిత్యంలో ఈ మధ్యకాలంలో వచ్చిన, ప్రస్తుత కాలంలో వస్తున్న పట్టభద్రులగురించి తరువాత చెప్పుకుందాం.

ఒక యుగాన్ని, ఒక కవి వ్రాసిన కావ్యాన్నీ అవహేళన చేస్తూ విమర్శలు రాలేదనటల్లేదు. మోతాదులో అవహేళణ మనకి చాలా ప్రాచీనమైనదే!

శృంగార నైషధ కర్త శ్రీహర్షుడు, మమ్మటుడనే ఆలంకారికునికి మేనల్లుడట[7]! శ్రీహర్షుడు తన నైషధకావ్యాన్ని మేనమామాకు చూపించాడట! అది చదివి మమ్మటుడు - “నువ్వు ఈ కావ్యం కొంచెంముందుగా నాకు చూపిస్తే బాగుండేది; నా కావ్య ప్రకాశలో దోషప్రకరణంలో వివిధ దోషాలకు ఉదాహరణలు చూపడానికి ఈ కావ్యంలోను, ఆకావ్యంలోను వెదికి చాలా శ్రమ పడ్డాను. నీ కావ్యం అప్పుడే లభించి ఉంటే అన్ని దోషాలకీ ఉదాహరణలు దీనిలోనే లభిస్తున్నాయి కాబట్టి నాకా శ్రమ అంతా తప్పి ఉండేది,” అని అన్నాడట! ఇది కట్టు కథ కావచ్చు. కాని, ఇది హేళనే! చాలా సున్నితమైన హేళన.

(ఇది విన్నతరువాత, శ్రీహర్షుడు తన దోషాలన్నీ సవరించుకున్నాడని కథ!)

అయితే, ఇటువంటి అవహేళనలు ఎప్పుడో మరుగునపడిపోయాయి. కారణం: కవుల ప్రతిభ ఒక్కటే కాదు; ఆ అవహేళన చేసిన విమర్శకులకి ఏ రకమయిన రాజకీయాధికారం లేకపోవడమే!

హద్దు దాటిన అవహేళనకు మరొక ఉదాహరణ అక్కిరాజు ఉమాకాంత పండితులు వ్రాసిన (1928) “నేటి కాలపు కవిత్వం”.[4] భావకవిత్వం పేరుతో అప్పట్లో ప్రసిద్ధమై, ప్రచారమైన కవిత్వాన్ని తీవ్ర పదజాలంతో ఆయన విమర్శించారు. చెప్పవలసిన దానికన్నా ఎక్కువగా చెప్పడం, “విస్తరణాధికరణ” దోషమని నిర్వచించి, ఒక్క యెంకి పాటలు మినహా మొత్తం భావకవిత్వాన్ని దుయ్యబట్టారు. “అయోమయత్వం, పులుముడు, నిదర్శన పరంపరలు, భాషా వ్యతిక్రమం” అనే పేర్లు పెట్టి నిరసనగా రాసారు. సాంఘికంగా మారుతున్న అభిరుచులకు అనుగుణంగా, భావకవిత్వం చరిత్రలో నిలిచింది. ఉమాకాంతంగారి విమర్శ మరుగున పడిపోయింది. అయితే, చెప్పే విషయాలలో సూటిదనం, నిర్భీకత, నిజాయితి, స్పష్టత, తర్క పటిమ ఉమాకాంతంగారి సద్గుణాలు. ఆయన పాండిత్యానికి భయపడి, ఆ రోజుల్లో ఎవ్వరూ ఆయనకు సమాధానం చెప్పలేకపోయారట (శ్రీశ్రీ, 1960, ఆంధ్రదర్శని - Preface to Ref.4). ఉమాకాంతం గారికి పాండిత్యానికి తోడు, రాజకీయ అధికారం కూడా ఉండి ఉంటే భావకవిత్వం ఏమయి ఉండేదో ఆలోచించండి!

ఇక పోతే ప్రస్తుతకాలంలో సాహిత్య విమర్శ కేవలం వ్యక్తి దూషణగానో, ఒక ప్రత్యేక వర్గ సంబంధిగానో తయారయ్యింది. మార్క్స్, ఎంజెల్స్, లెనిన్, మావో ల భౌతికవాద మార్క్సిజం [5] పై సందేహం పైకి చెప్పితే చాలు, ఆ రచయిత పని సున్నే! అలాకాకండా, మానవతావాద మార్క్సిజం బహుశా మంచి సాహిత్యానికి, సాహిత్య విమర్శకీ సరైన తోవ చూపించవచ్చునేమో అని ఎవరన్నా అంటే చాలు, వాళ్ళు రివిజనిస్టులు; వాళ్ళు ఎంత గొప్పకవిత్వం రాసినా సరే, అది బూర్జువా కవిత్వమే అవుతుంది; ఏ విమర్శ చేసినాసరే, అది బూర్జువా విమర్శే అవుతుంది. ఈ రెండు వాదాలూ కూడా సాహిత్యం మేరకు ఓ సంతృప్తికరమైన సమాధానాలు ఇవ్వలేవేమో అంటే వాళ్ళు రివిజనిస్ట్లులకన్నా హీనమైన జాతి వారు! వాళ్ళని పేరుపేరునా దుయ్యబట్టటం కొంతమంది నవవిమర్శకులకి పరమావధిగా తయారయ్యింది. ఇటువంటి వితండ వాదన చేసేవాళ్ళకీ, బుల్లి బుష్ గారికీ పెద్ద తేడా లేదనే చెప్పాలి! ఇక్కడ మళ్ళీ బుష్ గారి ప్రస్తావన తెస్తున్నందుకు క్షమించండి. ఇరాక్ యుద్ధం గురించి ఆయన రాజకీయాలని సమర్థించకపోతే, వాళ్ళ జత కచ్చి కచ్చి, కావ్ కావ్! If you are not with us, you aren’t a patriot! అన్నట్టు!

మనకి, అనావశ్యకమైన ఆవేశం, విపరీతమైన పక్షపాతం లేకుండా, ఎవ్వరికీ ఏ ఇజానికీ అడుగులకు మడుగులొత్తకుండా, నిష్కర్షగా చెప్పగల ధైర్యం ఉంది. అవకాశం ఉంది. అయితే ఆ ధైర్యం, అవకాశం మాత్రమే చాలవు. వాటికి తోడు తగిన ప్రేరణ, సరైన శిక్షణ ఉంటే, బహుశా, మనం తెలుగు సాహిత్య విమర్శలో కొత్త పుంతలు తొక్క గలమనే ఆశ.
ఇటువంటి సందర్భంలో, విమర్శ, కనీసం dialog అయినా అతిపాక్షికంకాకండా ఎలావుంటుంది? ఏ వాదాలను సమర్థించేవాళ్ళు, ఆ వాద ధోరణిలో వచ్చిన సాహిత్యాన్ని అందలానికెక్కించడం, విపరీతంగా పొగడటం (మళ్ళీ అత్యుక్తి దోషం కి మరో ఉదాహరణ!) మిగిలిన సాహిత్యాన్నంతనీ, ఆ రచయితలందరినీ దూషించి, దుయ్యబట్టడం జరుగుతూన్నది. ఇదీ ప్రస్తుత కాలంలో సాహితీ విమర్శ!!

“ఈమాట” సెప్టెంబర్ 2006 సంచికలో నేను రాసిన సంపాదకీయంనుంచి కొన్ని వాక్యాలు ఇక్కడ పునశ్చరణ చెయ్యటం అసంబద్ధంకాదనుకుంటాను. స్థూలంగా అక్కడ చెప్పిన భావాలు ఇవి: తెలుగు దేశంలో, ఇప్పుడు సాహితీ చర్చలు ఆలోచనాయుతంగా జరగటల్లేదు. ఆ చర్చలన్నీ వ్యక్తి నిందలతోటి, కొరగాని ఆవేశాలతోటీ, గజిబిజి వాక్యాలతోటీ, అంతం అవుతున్నాయి. తెలుగులో ఇప్పుడు వస్తున్న రకరకాల కవిత్వాలకి అన్నిటికీ ఒకే విమర్శ సిద్ధాంతం వర్తించవలసిన అవసరం లేదు. ఎవరికవిత్వపు మంచిచెడ్డలు వివరించడానికి, విశ్లేషించడానికి అవసరమైన విమర్శ భావాల్ని, పరిభాషనీ వాళ్ళు తయారు చేసుకోవచ్చు. అయితే, విమర్శలో ఏదిమంచిది, సమర్థమైనది, ఏది అనవసరపు ఆవేశాలతోనూ, ఊకదంపు గజిబిజి వాక్యాలతోనూ నిండిన అసమర్థ విమర్శ అన్న సంగతి ఆయా కవితారంగాల్లోఉన్న విమర్శకులే చెప్పాలి. తమ విమర్శకులకి కావల్సిన తరిఫీదు ఎలా ఉండాలో వాళ్ళే నిర్ణయించాలి. తెలుగు కవిత్వానికీ, విమర్శకీ ప్రమాణాలు కవిత్వం రాసే వాళ్ళు, విమర్శ రాసే వాళ్ళూ తమలోతాము చర్చల ద్వారా నిర్ణయించాలి. ఏ ప్రమాణాలూ లేకుండా ఏదిరాసినా కవిత్వమే, ఎవరు రాసినా విమర్శే అనే పరిస్థితి ఎవరికీ మంచిది కాదు.

పోతే, మన విశ్వవిద్యాలయాల్లో, తెలుగు సాహిత్య విమర్శ కొత్త పుంతలు తొక్కే అవకాశం శూన్యం. ముఖ్య కారణం: గత ఐదు దశాబ్దాలుగా, తెలుగు సాహిత్యంలో పట్టభద్రులవుదామనే కుతూహలం చూపించే వారెవరు? పైచదువులకి అంటే విశ్వవిద్యాలయాల్లోకి వెళ్ళే వారిలో ఎక్కువమంది (సుమారు 99.5 శాతం!), ఇంజనీరింగులోకి, వైద్యవిద్యలోకి, మిగిలిన శాస్త్ర విద్యలలోకి ప్రవేశిస్తారు! మరి కొద్దిమంది, వ్యాపార సంబంధమైన విద్యల్లోకి ప్రవేశిస్తున్నారు. ఇటువంటి విద్యల్లోకి ప్రవేశం దొరకని ( లేదా ప్రవేశ పరీక్షల్లో ఉత్తీర్ణులు కాలేని వారు) వాళ్ళే ఎక్కువ మంది తెలుగు సాహిత్య అధ్యయనం కి వస్తున్నారు! దానికి తోడు, తెలుగులో ఎం.ఎ. లో ప్రవేశించడానికి, ఏవిధమైన ప్రవేశ పరీక్షలోనూ ఉత్తీర్ణులు కానక్కరలేదని విన్నాను. ఈ పట్టభద్రులే, కళాశాలల్లో, విశ్వవిద్యాలయాల్లో తెలుగు ఉపన్యాసకులు, ఆచార్యులూ అవుతున్నారు. ఇటువంటి స్థితిలో, తెలుగు సాహిత్య పఠనం, తెలుగు సాహిత్య విమర్శ, పటిష్టం అవడానికి మార్గం కనిపించడం లేదు.

ఈ మధ్య ఎక్కడో చదివిన గుర్తు: Nathaniel Hentoff అనే ప్రఖ్యాత సంగీతవిమర్శకుడు అన్నాడట! Anybody can be a jazz critic. The Standards are very low, అని. తెలుగులో విమర్శ కూడా సరిగ్గా అదే స్థితిలోఉంది అని అనడానికి సందేహం లేదు.

diaspora సాహిత్యంతో సతమతమవుతున్న మనకి, అనావశ్యకమైన ఆవేశం, విపరీతమైన పక్షపాతంలేకుండా, ఎవ్వరికీ ఏ ఇజానికీ అడుగులకు మడుగులొత్తకుండా, నిష్కర్షగా చెప్పగల ధైర్యం ఉంది. అవకాశం ఉంది. అయితే ఆ ధైర్యం, అవకాశం మాత్రమే చాలవు. వాటికి తోడు, తగిన ప్రేరణ, సరైన శిక్షణ ఉంటే, బహుశా, మనం తెలుగు సాహిత్య విమర్శలో కొత్త పుంతలు తొక్క గలమనే ఆశ. దయచేసి ఆలోచించండి.

ఆఖరిగా, కొన్ని వందల సంవత్సరాలక్రితం కవిత్వం రాసిన కవి మనకి సమకాలీనుడే! వర్తమాన కాలానికి, భూతకాలానికీ, లంకె కవులే! కవులు మన సంప్రదాయాలకి సంరక్షకులు అని గుర్తు పెట్టుకోవడం ఎంతైనా అవసరం! అందుకే సాంస్కృతిక విలువలు సంప్రదాయాలూ సమసి పోవు; అవి సార్వజనీయాలు.

References:

కవిత్వ తత్త్వ విచారము (6th Editoin) - కట్టమంచి రామలింగారెడ్డి, ఆంధ్ర యూనివెర్సిటీ, జనవరి 1981. 
The Sound of The Kiss or The Story That Must Never be Told, Pingali Suranna, Translated by Velcheru Narayana Rao and David Shulman, Columbia University Press, New York, 2002. 
The Demon’s Daughter, A Love Story from South India, Pingali Suranna, Translated by Velcheru Narayana Rao and David Shulman, State University of New York Press, Albany, 2006. 
నేటి కాలపు కవిత్వం - అక్కిరాజు ఉమాకాంత విద్యాశేఖరులు, తెలుగు విశ్వవిద్యాలయం, హైదరాబాద్, 1994 (చేకూరి రామారావు గారి ముందుమాట నాకు ఉపయోగపడింది) 
Marxism and Literary Criticism - Terry Eagleton, University of California Press, Berkeley, 1976 (An excellent student introduction on the subject). 
Literary Theory, An Introduction - Terry Eagleton, The University of Minnesota Press, Second Edition, 1993 (I am benefited from the Chapter entitled ‘The Rise of English,’ which gave me the lead to Chris Baldick and his work). 
కావ్య ప్రకాశము - మమ్మటుడు (తెలుగు వ్యాఖ్య: పుల్లెల శ్రీరామచంద్రుడు), సంస్కృత భాషా ప్రచార సమితి, హైదరాబాద్, 1995 (ముఖ్యంగా ఉపోద్ఘాతం) 
కావ్యదర్శః - దండి (తెలుగు వ్యాఖ్య: పుల్లెల శ్రీరామచంద్రుడు), ఆంధ్రప్రదేశ్ సాహిత్య అకాడెమీ, హైదరాబాద్, జనవరి 1981. 
కళాపూర్ణోదయము (2 సంపుటములు) - పింగళి సూరన, వ్యాఖ్య బొమ్మకంటి శ్రీనివాసాచార్యులు, Emesco Edition, 1997 
ప్రభావతీ ప్రద్యుమ్నము - పింగళి సూరన, Emesco Edition, 1990. 
﻿ ﻿ 
(12 అభిప్రాయాలు) మీ అభిప్రాయం తెలియచేయండి » 
Alok Vastav అభిప్రాయం: 
November 4, 2006 12:07 pm 

అక్కిరాజు ఉమాకాంతం గారిది హద్దుమీరిన అవహేళన అన్న మీ మాటలు అంతగా నచ్చలేదు. యే కొంచెం సూటిగావున్నా అది హద్దులు మీరిందనా కొలబద్ద? కట్టమంచివారికంటే అక్కిరాజుగారిలో నాకు నిజాయితీ, ఆవేదనా కనపడుతుంది. శ్రీశ్రీ మాటల బట్టి జూస్తే కవులకు అక్కిరాజుగారి పాండిత్య భయమేగానీ ఆయన ఆవేదన కనబడలేదులా వుంది. అంటే ఆయా కవులకి కవిత్వవీరత్వం, పాండిత్యభీరుత్వమని తీర్మానించవొచ్చుగదా! లేదూ ఆయన చేత విమర్శింపబడ్డవారందరూ కవిపండితులే అనుకొంటే ఆయన విమర్శలని దీటుగా ఎదుర్కొంటూ యేల గ్రంధాలు, వ్యాసాలు వెలయించలేదు? “ఆ మహాపండితుడి ఆక్షేపణలకు సమాధానమ ఎవరేం చెప్పగలరు? మరింత ఉత్సాహంతో, పట్టుదలతో నవ్యకవితారీతులను ప్రచారం చేయడమే ఆయనకు చెప్పగల సమాధానమని మేమనుకొన్నాం” అని కృష్ణశాస్త్రిగారు భారతి రజతోత్సవ సంచికలో రాసినట్టు శ్రీ పేర్వారం జగన్నాధం గారు రాసారు. “మేమనుకొన్నాం” అన్న పదం నాకెందుకో “మూక మనస్తత్త్వా”న్ని గుర్తుకుతెచ్చింది.వొక్క పండితుడి “అవహేళన”కి మూక ప్రచారం స్థాయిలో సమాధానమివ్వాలని అంతమంది కలిసి తీర్మానించడమే సాక్షి అక్కిరాజుగారిది అవహేళనతో కూడిన విమర్శ కాదని. సంపూర్ణంగా భారతీయతత్వ చింతనతో విమర్శించిన అక్కిరాజుగారిని కట్టమంచివారి సరసన కట్టివేయడం మనసుకి కష్టంగా వుంది. 

Ananth B. Shastry అభిప్రాయం: 
November 5, 2006 8:41 am 

మీ వ్యాసం కాస్త ఓపిగ్గా చదవ వలసి వచ్చింది. 

సుమారుగా 100 ఏళ్ళ క్రితం వ్రాసిన విమర్శ గురించి సోదాహరణంగా విపరీతంగా చర్చించారు. 40/50 ఏళ్ళ క్రితం వ్రాయబడ్డ (నాకు ఉమాకాంతం గారు ఏ సంవత్సరంలో వ్రాసారో గుర్తులేదు) విమర్శ గురించి ఒక్క ముక్క చెప్పి, దానిపై మీ అభిప్రాయం వ్రాసారు. ప్రస్తుత విమర్శనా ధోరణి పై మీ అభిప్రాయాల్ని వెలిబుచ్చారు. అంత వరకూ బాగుంది. కాని, కొత్త విమర్శలకు ఉదారణలు ఇచ్చి ఉండవలసింది. కనీసం నలుగురి పేర్లు, వారి రచనల పేర్లిచ్చినా బాగుండేది. 

విమర్శ ఎలా ఉండకూడదో చెప్పారు బాగానే ఉంది. ఎలా ఉండాలో చెప్పే విమర్శలు తెలుగులో లేవనుకోవాలా? అనే సంశయాన్ని కలిగించారు. మంచి విమర్శల గురించి కనీస ప్రస్తావన చేస్తే బాగుండేది. 

వ్యాసంలో ఋణ విద్యుచ్ఛక్తి దండిగా ఉంది. మీ ఆశయం దాన్ని చదువరులకు తెలియజెప్పడం కాదు గదా! వారి దృష్టి ధనాత్మకత వైపు మళ్ళించడానికి అది ఒక వేదిక మాత్రమే. 

ఇది ఒక సాహితీ సభలో కీలకోపన్యాసంగా ఇవ్వబడిందని చెప్పుకున్నారు గాబట్టి ఒక మనవి. కీలకోపన్యాసాలు ఋణాత్మకంగా మొదలవడంలో తప్పులేదుగాని, ఉపన్యాసం పూర్తయేసరికి ధనాత్మకత హృదయాల్లో ప్రతిష్ఠించాలి. ఈ వ్యాసం ఆ పని చెయ్యగలదని అనిపించలేదు నాకు. 

పైన చెప్పిందంతా కేవలం నాకొక్కడికే అనిపిస్తే అది నాలోపమే. 

విధేయుడు
అనంత్ 

Veluri Venkateswara Rao అభిప్రాయం: 
November 5, 2006 11:08 am 

Alok Vastav గారు కృష్ణశాస్త్రి గారి మూల వ్యాసం చదివి ఉంటే, ఉమాపతి గారి గురించి నేను అన్నమాటలకి అక్షేపణ చేసేవారు కాదనుకొంటాను.

కృష్ణశాస్త్రి గారి “పాతిక సంవత్సరాల తెలుగు కవిత్వము” అన్న 1948 భారతి పత్రికలోని వ్యాసం 1923 నుంచి 1948 వరకూ వచ్చిన కవిత్వంపై, నాటి కవితా ఉద్యమాలపై చక్కని విమర్శనా వ్యాసం అని నిస్సంశయంగా చెప్పవచ్చు.

ఓరియంట్ లాంగ్మన్ వారు 1993 లో ప్రచురించిన “అప్పుడే పుట్టి ఉంటే” అన్న కృష్ణశాస్త్రి గారి వ్యాస సంపుటి లో ఈ వ్యాసం తిరిగి అచ్చయ్యింది. 1/8 డెమీ సైజులో 34 పేజీల సుదీర్ఘ వ్యాసం ఇది. ఆ వ్యాసంనుంచి ఈ కింది వాక్యాలు (చూ: 29 వ పేజీ):

“… కృష్ణపక్షం ప్రచురించాను. స్ఫుటంగా నా మనస్సులో నాటుకొపోయిన మరి రెండు మూడు ఘట్టాలు ఉన్నాయి. 1925 లో నేమో అక్కిరాజు ఉమాకాంతం గారు వ్రాసిన “నేటి కాలపు కవిత్వము” అనే గ్రంథం వచ్చింది. ఆశనిపాతమంత తీవ్రధాటితో వచ్చింది. రాకేం జేస్తుంది? ఎప్పుడయితే నిజమైన ఒక ఉద్యమం బయలుదేరిందో, అప్పుడే దాని గుణదోషవిమర్శన కూడా వస్తుంది. ఆయన తీవ్ర విమర్శననుంచి నావంటి కవులు నేర్చుకోవలసినది లేకపోనూ లేదు; కాని కొంత ఆర్ద్ర దృష్టితో కవితాహృదయముతో ఆ విమర్శన సాగితే, నేటికాలపు కవిత్వంలో వారు చక్కదనమూ కవిత్వగుణమూ గ్రహించి ఉండేవారు. ఊపిరాడనీయనంత కోపంతో ఆ గ్రంథం దాడిచేసినట్లనిపించింది నావంటి వారికి. దానికి జవాబు వ్రాద్దామా అన్నారు కొందరు మిత్రులు. ఏమి జవాబు మేము వ్రాయగలం? కొత్త పద్యాలు వ్రాయడమే జవాబనిపించింది. వ్రాయకుండా ఎలాగుండగలం? ఈ సంకల్పం 1925 లో మదరాసులో మరీ దృఢపడింది.”

ఆర్ద్ర దృష్టి, కవితా హృదయము ఉమాకాంతపండితులకు లోపించిందని ఇంతకన్నా మృదువుగా, కృష్ణశాస్త్రిగారి కన్నా చక్కగా ఇంకెవరు చెప్పగలరు?

అభివాదాలతో,

వేలూరి వేంకటేశ్వర రావు. 

Rohiniprasad అభిప్రాయం: 
November 5, 2006 3:43 pm 

విమర్శల్లో తెగనాడినవి గుర్తున్నంతగా తక్కినవి గుర్తుండవేమో! తెలుగులో మంచి విమర్శలు చాలానే వెలువడ్డాయి. కాని వేలూరివారు చెప్పినట్టుగా కొన్ని విమర్శల ద్వారా రచన గురించే కాక విమర్శకుడి సంగతి కూడా మనకు తెలుస్తుంది. 

పాత సాహిత్యంలో “అమలినం” కాని శృంగారాన్ని పద్ధెనిమిదో శతాబ్దం నుంచీ విమర్శకులు ఈసడించుకోవడం కనిపిస్తుంది. ఆ తరవాతి కాలంలో కూడా ముద్దుపళనివంటివారి రచనలు తీవ్ర విమర్శకు లోనవడం గురించి ఆరుద్ర ప్రస్తావించారు. వాటిలో కొన్ని శృంగారాన్ని గురించిన స్త్రీల దృక్పథాన్ని తెలుపుతాయనీ, వాటిని తరవాతి కాలంలో అణచకుండా ఉన్నట్టయితే అదొక ఆధునిక స్త్రీవాద సాహిత్యానికి దారి తీసి ఉండగలదనీ ఆయన భావించారు.

వ్యాసంలో ప్రస్తావించిన రచనలోనే కృష్ణశాస్త్రిగారు తనకన్నా సీనియర్లనూ, జూనియర్లనూ కూడా పేర్కొంటూ, విమర్శ కాకపోయినా సమీక్ష చేశారు. కె.వి.రమణారెడ్డి అనేకుల రచనలను వివరంగా విమర్శించారు. “ఋణ” దృక్పథంతో చేసిన విమర్శల్లో రాచమల్లు రామచంద్రారెడ్డిగారు దిగంబర కవులను గురించి రాసినది కూడా ఒకటి. త్రిపురనేని మధుసూదనరావు విశ్వనాథ రచనలను విశ్లేషించి మరీ చెండాడాడు.

ఈ మధ్య ద్వానాశాస్త్రి తదితరులు విప్లవ, స్త్రీ వాద, దళితవాద, మైనారిటీ వాద రచనలను సహృదయతతో విమర్శ చేస్తున్నారు. ఇవి అంతగా గుర్తుండకపోవటానికి కారణం ఇవన్నీ దిన, వార, మాసపత్రికల్లో ఏదో ఒక మూల కాస్తకాస్తగా కనిపిస్తూ ఉండడమే. సాహిత్యానికే దిక్కులేని ఈ రోజుల్లో విమర్శలను పట్టించుకునేవారే తక్కువ. 

మంచి సాహిత్యాన్నిగాని, ఉన్న సాహిత్యంలో మంచినిగాని పరిచయం చేస్తే అది కూడా ఉపయోగకరమే. 1969లో నేను ఆంధ్రా యూనివర్సిటీలో చదువుతున్నప్పుడు వెల్చేరు నారాయణరావుగారు వెన్నెల రాత్రి వేళ హాస్టలు డాబామీద తిలక్ రాసిన అమృతం కురిసిన రాత్రి కవితను విద్యార్థులకు చదివి వినిపించడం గుర్తుంది. 

విమర్శకులూ, సమీక్షకులూ సామాన్య పాఠకులకన్నా కాస్త లోతుగా పరిశీలించి, రచనలను గురించి వ్యాఖ్యానం చేస్తారు కనక సాహిత్యాభిమానులకు అది ఉపయోగపడుతుంది. అయితే వారికి కూడా తప్పనిసరిగా కొన్ని పరిమితులుంటాయి. వేలూరివారి వ్యాసంవల్ల నాకు అర్థమయినదిదే. 

Alok Vastav అభిప్రాయం: 
November 6, 2006 3:41 am 

వేలూరిగారూ, ఇప్పుడు నేను చెప్పబోయే విషయం మీకు తెలిసేవుంటుంది.ఐనా వుదహరిస్తాను.ఉమాకాంతంగారు గురజాడవారిని మద్రాసు నగరంలో కలిసినప్పుడు జయంతిరామయ్య మొదలైనవారి గ్రాంధికభాషా సమర్థనను ప్రస్తావిస్తూ అక్కిరాజుగారు గ్రాంధికభాషను సమర్ధించారు.ఐతే అందుకు సమాధానంగా గురజాడ “వారు పెద్దవారు అంచేత వారికి నా వాదన అర్థంకాలేదు.మీరు యువకులు మీకూ అర్థమవడంలేదు” అని చెప్పారు.వెనక్కి వచ్చిన ఉమాకాంతంగారు మరి యేమీ ఆలోచించక తమ గ్రంధాన్ని వ్యావహారికంలోనే రాసారు. ఉమాకాంతంగారి సున్నితత్వం కూడా కృష్ణశాస్త్రిగారంత సున్నితమే.

తల్లికి బిడ్డడి మీద వున్నట్టుగానే కవులకు తాము రాసిన రాతల పట్ల మమకారం వుండడం అత్యంత సహజం.ఎవరైనా బిడ్డని అనాకారియని తిట్టితే తల్లికి ఖేదమవడంలో సహజత వుంది. గానీ ఎవరైనా బిడ్డని దుష్టుడని నింద వేస్తే తల్లి కోపగించక ఆరోపణలోని నిజానిజాలను విచారించుకోవాలి. బిడ్డ నిజంగానే దుష్టుడైతే ఆ ఆరోపణ జేసిన వ్యక్తికి కృతజ్ఞత తెలియజెప్పాలి. అంతేగానీ గుడ్డినమ్మికతో ఆరోపించిన వ్యక్తిని నిందించడమో, ఆ ఆరోపణను తృణీకరించడమో జేస్తే అది ఆత్మహత్యాసదృశమే. కట్టమంచివారు మొదటి చర్యకు పాల్పడితే, ఉమాకాంతం గారు రెండవదాన్ని జేసారు. అనగా కృతులలోని దుష్టాలను ఖండించారు. రూపాన్ని అవహేళన జేయడం నీచమేగానీ గుణ లోపాలను ఎత్తి చూపడం నేరం గాదు. అంచాత అక్కిరాజుపైని అక్కసు అర్థరహితం. అక్కిరాజుగారికి అర్ర్ద హృదయం కొరవడలేదుగానీ కవులకు అర్థజ్ఞానం కొరవడిందన్నది నిర్వివాదం. 

Kameswara Rao అభిప్రాయం: 
November 6, 2006 10:04 am 

ఇక్కడ కృష్ణశాస్త్రిగారన్న “ఆర్ద్రత”, “కవితాహృదయం” అన్న పదాలని కొంత స్పష్టపరచాలి. వేలూరి వారీ వ్యాసంలో చెప్పినట్టు, రకరకాల కవిత్వాలకి ఒకే విమర్శసిద్ధాంతాన్ని వర్తింపచెయ్యడం తప్పు. ఒకో రకం కవిత్వానికి ఒకో రకమైన రూపం, వస్తువు, పాఠకవర్గం, ప్రత్యేక ప్రయోజనాలూ ఉంటయి. వాటికి తగట్టు ఆ కవిత్వానికి ప్రమాణాలు ఏర్పడతాయి. వాటిని అర్థం చేసికొని దానికి తగినట్టు విమర్శ చేస్తే అది సహృదయ విమర్శ అనిపించుకుంటుంది. లేకపోతే, ఎంత మంది ఎంతగా ఇష్టపడితే నాకేంటి, నేను మెచ్చిందే కవిత్వం అన్నట్టుంటుంది. సహృదయ విమర్శ అంటే ఊరికే రాసిన వాళ్ళను పొగడటం కాదు. వాళ్ళ కవిత్వాన్ని సరిగా అంచనా వేసి (పైన పేర్కొన్నట్టు), దానికి తగట్టు విమర్శించడం. అక్కిరాజు వారీ పని చెయ్యలేకపోయారు. 

Alok Vastav అభిప్రాయం: 
November 6, 2006 10:57 am 

కామేశ్వరరావు గారు పొరబడ్డారు.అక్కిరాజుగారు తమ గ్రంధంలో ఎక్కడా “ఇది నా అభిప్రాయం, “ఈ కవిత నా అభిప్రాయానికి అనుగుణంగా లేదు”, “లేదు కాబట్టి ఇది కవిత గాదు” అని ఎక్కడా అనలేదు.అల్లా అనడం బుద్ధితక్కువదనమని మనకే తెలిసినపుడు వ్యాకరణ, తర్క నిష్ణాతుడైన ఆయనకు తెలియకపోవడమేంటి?

తాను మండన జేసిన ప్రతి సిద్ధాంతానికీ వేద, పురాణ, ఇతిహాస, అలంకారశాస్త్రం వంటి ప్రామాణికగ్రంధాలను ఉదహరించారు.అక్కడే కట్టమంచివారికీ అక్కిరాజుగారికీ తేడా కనపడేది. ఎవరైతే ప్రత్యక్ష, అనుమాన, ఆగమాలను వాడకండా వాదిస్తాడో అది సిద్ధాంతమవదు రాద్ధాంతమౌతుంది.

అల్లా ప్రామాణికంగా రాసిన విమర్శని నిరుపయోగమైన సెంటిమెంటులతో తోసిపుచ్చడం పరిణితి చెందని మనసులకే సాధ్యం. 

విప్లవ్ అభిప్రాయం: 
November 7, 2006 8:26 am 

వేలూరి గారు రెండు ఉద్దేశాలు చెప్పారు మొదట్లోనే, అందులో ఒకటి:

“సాహిత్య విమర్శలో ఈ పక్షపాతం అనావశ్యకమైన ఆవేశం గా మారితే, ఆ విమర్శ ల వల్ల సాహిత్యానికి, సాహిత్య విమర్శకీ వచ్చే నష్టాల వివరణ ఈ ఉపన్యాసం యొక్క ముఖ్య ఉద్దేశాలలో ఒకటి.”

ఇందులో కొంతైనా నెరవేరినట్టుంది. ఆయన రెండవ ముఖ్యోద్దేశం గా చెప్పినది (”ఈ స్థితినుంచి తేరుకోవడానికి (విముక్తికి) మార్గాలేమయినా ఉన్నాయా”) కొద్దిగా నైనా జరగాలంటే పై మొదటిది విమర్శకులు దాటుకుని వెళ్ళాలి.

నాకు చాలా డౌట్లు ఉన్నయి, వాటికి తొందర లేదు. 

కామేశ్వర రావు గారన్న మాట: 

“రకరకాల కవిత్వాలకి ఒకే విమర్శసిద్ధాంతాన్ని వర్తింపచెయ్యడం తప్పు.” 

ఈ మాట మీద కొంచెం వివరణ అవసరం అనుకుంటాను. నా ప్రశ్న: మనం మార్క్సిస్టు విమర్శ అనే సిద్ధాంతకోణం లోనించి ఒక శతాబ్దం లేక దశాబ్దం లో వచ్చిన సాహిత్యాన్ని critic చేయటం తప్పంటారా? (”మార్కిస్టు విమర్శ” మీద అభ్యంతరాలు ఉంటే దాని బదులు మోరలిస్ట్ విమర్శ కాకపోతే మరొకటి అనుకోండి ఇప్పటి మటుకు). 

విప్లవ్ 

Srinivas Nagulapalli అభిప్రాయం: 
November 8, 2006 5:16 am 

#
ఉమాకాంతం గారి “నేటి కాలపు కవిత్వం” చదివిన తరువాత నాకైతే అతనికి ఆర్ద్ర దృష్టి, కవితా హృదయము లోపించాయని అనిపించలేదు. మరి కృష్ణశాస్త్రిగారికి అనిపించింది. ఏది నిజం ఏది కాదు అంటే ఎవరు చెప్పాలి? అయినా ఇవి కావేమో విమర్శకుడికి ఉండల్సిన ముఖ్యార్హతలు.

ఆర్ద్ర దృష్టి కవితా హృదయము కన్నా వేలూరి గారన్నట్లు నిష్పక్షపాత దృష్టి, నిజాయితీ హృదయమే విమర్శకు ఎక్కువగా కావలసిన సామగ్రి అనుకుంటాను.

చదవగానే వినగానే మైమరిచి కరిగిపోయే ఆర్ద్రదృష్టి, భావాల వెల్లువలో తూలిపోయే కవితా హృదయం, భావ సమాధికి తన్మయత్వానికి సాయపడుతాయి కాని, పలు దృక్కోణాలనుంచి సమగ్రంగా అవగాహన పొందడానికి, సంయమనంతో విశేషంగా విశ్లేషించడానికి సాయపడడం కన్నా, అవి కొంత అడ్డుగానే నిలబడతాయని అనుకుంటాను.

రచనలు పలు రకాలైనప్పుడు విమర్శలు కూడా పలు రకాలుగా ఉండడం సహజమూ అనివార్యమూ కూడా. అయితే రకాలు ఎన్నైనా, విషయం పాఠకునికి అందించడమే రచనలన్నింటి ఉద్దేశం. ఆ ఒక్కటి నెరవేర్చడంలోనే ఎన్నో ప్రక్రియలు, మార్గాలు, వైవిధ్యాలూ, సొగసులు, సృజనాత్మకమైన ప్రయోగాలు అన్నీనూ.

అట్లే విమర్శలు ఎన్నో రకాలున్నా విమర్శించే రచన గురించి విశేషమైన అవగాహనను అందించే వరకూ అవి అన్నీ విమర్శలే, ఖచ్చితంగా. అయితే విశేషమైన అవగాహన కలిగించడం సుళువైన పని కాదు, కొన్ని సార్లు రచన కన్నా కష్టతరమైనది కూడా.

మరి సమగ్ర విమర్శకు ఏమి కావాలి ? విమర్శకునికి రచనలో ఉన్న లోతులను చూసే నిశితమైన దృష్టి, అది వ్యక్తపరచే భావాలను అందుకునే హృదయ వైశాల్యం, సోంత ఇష్ట అయిష్టాలకు అందనట్టి ఎత్తులో ఉన్న నిష్పక్షపాతం - ఇవ్వన్నీ ఉంటేనే సమగ్రమైన అవగాహన పొందడానికి కానీ, ఇతరులకు అందించడానికి కాని సాధ్యం కాదనుకుంటాను. ఇక అవగాహన పెరుగే కొద్దీ విమర్శ యొక్క అభివ్యక్తీకరణలో స్పష్టత, క్లుప్తత వస్తుంది, సహజంగా. సూటిదనం కూడా ఉండి పాఠకున్ని విసిగించదు.

మరి విమర్శ చేయడానికి ప్రేరణ, శిక్షణ అవసరమా అంటే తప్పకుండా అవసరమే. అయితే ప్రేరణ అందుకునేదే కాని అందించేది కాదు. ఇక శిక్షణా పద్ధతులు మాత్రం చర్చనీయాంశం.

చివరగా ఒక్క మాట. తెలుగు భాష యొక్క వెలుగే తగ్గుతున్న రోజుల్లో తెలుగు సాహిత్యం పై చేసే విమర్శలో శిక్షణకు ఎంత priority ఉందో, ఉండాలో తెలియదు. తెల్లటి బట్టపై చిన్న మరక పడితే వేలెత్తి చూపిస్తారు కాని, పూర్తిగా మాయకపోయినా తెలె తెల బోయే బట్టపై మరకలను ఎవరు వెతికి చూపిస్తారు! రచనలు ఎక్కువగా నిస్సారమైనప్పుడు గొప్ప విమర్శలు మాత్రం ఎక్కడినుంచి వస్తాయి అని అనుకుంటాను.

విధేయుడు
-Srinivas 

Kameswara Rao అభిప్రాయం: 
November 8, 2006 12:10 pm 

విప్లవ్ గారు మంచి ప్రశ్నే వేసారు. విమర్శ సిద్ధాంతానికున్న విస్తృతి, పరిమితీ బట్టి అది ఎలాంటి కవిత్వానికి వర్తింపచెయ్యవచ్చు, ఎలాటి విశ్లేషణకి ఉపయోగించవచ్చు అన్న విషయం ఆధారపడి ఉంటుంది. కాలంతో పెద్ద సంబంధం లేదు. మార్క్సిస్టు విమర్శ నాజు తెలిసీ కవిత్వ ఆవిర్భావానికి వెనకనున్న సామాజిక పరిస్థితులు, దాని ప్రభావమూ విశ్లేషించడానికి ఉపయోగపడినంతగా కవిత్వాన్ని విలువకట్టడానికి ఉపయోగపడదు. ఇది దృష్టిలో ఉంచుకొని దానికి తగిన విశ్లేషణ చెయ్యడానికి, ఏ కవిత్వానికైనా, మార్క్సిస్టు విమర్శ పనికివస్తుంది. దీనిని వల్లంపాటివారు “విమర్శా శిల్పం”లో చక్కగా వివరించారు:
“ఉదాహరణకు మార్క్సిస్టు సాహిత్య సిద్ధాంతం సాహిత్య వస్తువుకూ, సమాజానికీ ఉన్న సంబంధాన్ని నిర్వచించడానికి ప్రయత్నిస్తుంది. కానీ వస్తువుకూ రచయిత అంతరంగానికీ ఉన్న సంబంధాన్ని తీవ్రంగా పట్టించుకోదు. అలాగే ఆ వస్తువుకు రచయిత ఇచ్చిన రూపాన్ని విశ్లేషించటానికి మార్క్సిస్టు సాహిత్య సిద్ధాంతం తగిన కొలబద్దలను ి రూపొందించలేదు. శిల్పాన్ని గురించీ, శైలిని గురించీ శాస్త్రీయమైన విశ్లేషణ చేయటానికి కూడా ఇది ప్రయత్నించదు. ప్రక్రియలు మారినప్పుడు సాహిత్య వస్తువు తీసుకొనే విభిన్న రూపాలను గురించి కూడా మార్క్సిస్టు సిద్ధాంతం దాదాపు నిశ్శబ్దంగానే ఉంటుంది. కానీ సాహిత్య ప్రక్రియల పుట్టుకకూ, అవి పుట్టిన సామాజిక సందర్భాలకూ మధ్య ఉన్న సంబంధాన్ని లేదా వైరుధ్యాన్ని మార్క్సిస్టు సాహిత్య విమర్శ మాత్రమే వివరించగలదు. శైలీ, దృష్టికోణం, కంఠస్వరం, పదచిత్రాలు, కవిత్వ ఛందస్సు మొదలైన శిల్పాంశాల విశ్లేషణకు ప్రత్యేకంగా మార్క్సిస్టు సాహిత్య దృక్పథం అంటూ ఏమీ లేదు. మార్క్సిస్టు సాహిత్య విమర్శకున్న బలమూ, బలహీనతా కూడా పునాదీ - ఉపరితలమూ సిద్ధాంతమే. ఈ సిద్ధాంతం యొక్క పరిమితుల్ని అర్థం చేసుకొని ఉపయోగిస్తే ఇది సాహిత్య వస్తువుకూ, ప్రక్రియకూ చెందిన ఎన్నీ చిక్కుముడుల్ని విప్పగలుగుతుంది. ఆర్థిక నియతి వాదాన్ని దుర్వినియోగం చేస్తే ముతక సిద్ధాంతంగా తయారౌతుంది.” 

విప్లవ్ అభిప్రాయం: 
November 13, 2006 2:05 pm 

కామేశ్వరరావు గారూ మీరు చెప్పింది, నాకు అర్ధమైంది జోడించి నా ఆలోచన కొంత ఇక్కడ:

“విమర్శ సిద్ధాంతానికున్న విస్తృతి, పరిమితీ బట్టి అది ఎలాంటి కవిత్వానికి వర్తింపచెయ్యవచ్చు, ఎలాటి విశ్లేషణకి ఉపయోగించవచ్చు అన్న విషయం ఆధారపడి ఉంటుంది. … ఇది దృష్టిలో ఉంచుకొని దానికి తగిన విశ్లేషణ చెయ్యడానికి, ఏ కవిత్వానికైనా, మార్క్సిస్టు విమర్శ పనికివస్తుంది.”

అంటే “విమర్శ” ఏ ప్రాతిపదిక పైన చేస్తున్నారో దానికి లోబడి ఉన్నంత వరకూ ఆ సిద్ధాంతాన్ని ఎటువంటి కవిత్వ (ప్రబంధాలనుండి దిగంబరాల దాకా, ఎటువంటి కవిత్వం అయినా..) ప్రక్రియ పైన అయినా ఉపయోగించ వచ్చు.. అని అర్ధం చేసుకుంటున్నాం.

వల్లంపాటి చెప్పిందీ ఇదే అనిపిస్తుంది.

మరోలా చెప్పాలంటే “మార్క్సిస్టు విమర్శ” చేయతలచిన వాళ్ళు అలంకారాల వైపు, శైలి వైపు, శిల్పం వైపు దృష్టి పెట్టాలనుకోవటం అత్యాశే.

ఇక్కడొక చిన్న detour:

పై మాట దృష్టిలో పెట్టుకుని చూస్తే, ఈ వ్యాసం తాను ఉదహరించిన కట్టమంచి చేసిన విమర్శ నేపధ్యాన్ని ప్రత్యేకంగా ప్రస్తావిస్తూనే తానూ (అంటే వేలూరి) అదే మూసలో చేసిన ప్రసంగ పాఠంలా తోచింది.

కట్టమంచి చేసిన విమర్శ ఒక కోవలోకి (satire కావచ్చు) వస్తే వేలూరి ప్రసంగం అదే దోవలోకి వస్తుంది. satire (తెలుగు పదం నాకు తెలవదు) కూడా ఒక ఆర్టే. దానిక్కావలసిన లక్షణాలు చూపెట్టి కట్టమంచి వారి విమర్శ ఎందుకు ఫెయిలయిందో చెబితే వేలూరి గారన్న ప్రయోజనం {“అపూర్వకథాసంవిధాన వైచిత్రి, శృంగార ప్రాయత, పుణ్యవస్తు వర్ణనాకర్ణనీయత. “ఇవి సాధించాడా లేదా అన్నది ప్రప్రధమంగా ఏ విమర్శకుడైనా చూడాలి.} నెరవేరేది.

వేలూరివారి ప్రసంగం కూడా {అవహేళన, అపహాస్యం!} అదే లక్షణాలు కలిగిందిగా కనిపించే అవకాశం ఎక్కువ {ఉదా: (కేంబ్రిడ్జ్ లో క్రికెట్ గురించి చెప్పి పొగడడానికి రెడ్డిగారికి ఇక్కడ అవకాశం దొరకలేదు కాబోలు!)}. అది ఆయన రాతలనెరిగిన వారు (his writing style) ఆయన లెవెలుకు సరిపోయే రీతిలో వాతలు పెట్టారా లేదా అన్నది తేల్చగలరు.

ప్రబంధాలను ఒక రకమైన విమర్శా పరిధినుండి మినహాయించమంటే అది కుదరని పని; ఆ విమర్శ సహేతుకమా కాదా అన్నది ఆ విమర్శ కే చెందిన లక్షణాలను బట్టి ఉంటుంది అన్నవిశయం పైన మార్క్సిస్టు విమర్శ పరిధి నుండి తెలుసుకున్నాం.

వేలూరి గారు చేసిన విమర్శ మీద నాకు complaint లేదు. దానికున్న పరిధిలో ఆయన చెప్పింది చేసారా లేదా అన్నదే కావాలి. On the space that he provided, he may have criticized CR Reddy but he seemed to have taken off off from the same origin. That truly in my opinion is a meeting place for a contradiction. It is full circle that way & this is a good writing for that reason. Had he written in any other way (without the satirical element, he would have fallen flat).

end of detour.

మళ్ళీ మొదటికొస్తే:

వేలూరి రాసింది: 

కళాపూర్ణోదయ కావ్య రచనలో సూరన్న మూడు ప్రధాన లక్షణాలు సాధిస్తానని ముందుగా అన్నాడు. ఇవీ ఆ లక్షణాలు: “అపూర్వకథాసంవిధాన వైచిత్రి, శృంగార ప్రాయత, పుణ్యవస్తు వర్ణనాకర్ణనీయత. “ఇవి సాధించాడా లేదా అన్నది ప్రప్రధమంగా ఏ విమర్శకుడైనా చూడాలి.

ఒక రచయిత లేక కవి తన ఉద్దేశం ముందే చెప్పి ఈ పరిధిలోనే నా కృతిని విమర్శించండి అనడం కరెక్టేనా? నా మటుకు నేను ఒక చెట్టును వేస్ట్ చేయటం, కొన్ని ఠావులు ఖరాబు చెయ్యటం మాత్రమే నా రచనల లక్షణం, అంతవరకే ఏ విమర్శకుడైనా పరిమితం కావాలి అని ఇప్పటినుండీ ఒక disclaimer తగిలించాలిక.

విప్లవ్ 

Veluri Venkateswara Rao అభిప్రాయం: 
November 15, 2006 8:09 am 

విప్లవ్ గారి ఒక అక్షేపణ చాలా సమంజసమైనదే అని ఒప్పుకోక తప్పదు. అది: కేంబ్రిడ్జ్ లో క్రికెట్ ఆట గురించి బ్రాకెట్లలో నేను చేర్చిన వాక్యం. ఆ వాక్యం అనవసరమైనదే! Guilty as charged! 

అయితే, “కవిత్వతత్త్వవిచారము” లో నిండుగా ఉన్న అవహేళన, అపహాస్యాలతో పోల్చిచూస్తే నా పొరపాటు క్షమార్హమనే అనుకుంటాను. అయినా తప్పు తప్పే! మరోసారి Guilty as charged.

మరొక విషయం: ఉమాకాంతంగారి పై మంచి విమర్శ-సమీక్ష ఇంతవరకూ రాకపోవడం క్షమార్హం కాదు. ఆ పని ఎవరైనా సహృదయులు తలపెడితే మంచిది.

అల్లాగే, మార్క్సిస్టు దృక్పథం అన్న పేరుతో ప్రస్తుతం పత్రికల్లో వచ్చిన సాహిత్య విమర్శలపై ఒక సమీక్షా వ్యాసం ఎవరైనా రాస్తే బాగుంటుందేమో!
And the field is open, I suppose! 

అభివాదాలతో, 

వేలూరి వేంకటేశ్వర రావు. 

మీ అభిప్రాయం తెలియచేయండి 
 Name (required) 

 E-mail (required) 

 URI 

 English  తెలుగు ( కీబోర్డు మ్యాపింగ్ చూపించండి తొలగించండి)

 
       
 
  

﻿ Cannot see Telugu? Try a different format... Unicode Non-unicode RTS Roman IAST 

ఈమాట గురించి ఒక మాట 
రచయితలకు సూచనలు 
ఈమాట కొత్త వేషం 
పాఠకుల అభిప్రాయాలు ఈమాట రచయితలు 
సంచికలు
మార్చి 2008 
జనవరి 2008 
నవంబర్ 2007 
సెప్టెంబర్ 2007 
జూలై 2007 
మే 2007 
మార్చి 2007 
జనవరి 2007 
నవంబర్ 2006 
సెప్టెంబర్ 2006 
జూలై 2006 
మే 2006 
మార్చి 2006 
జనవరి 2006 
నవంబర్ 2005 
సెప్టెంబర్ 2005 
జూలై 2005 
మే 2005 
మార్చి 2005 
జనవరి 2005 
నవంబర్ 2004 
సెప్టెంబర్ 2004 
జూలై 2004 
మార్చి 2004 
జనవరి 2004 
నవంబర్ 2003 
సెప్టెంబర్ 2003 
జూలై 2003 
మే 2003 
మార్చి 2003 
జనవరి 2003 
నవంబర్ 2002 
సెప్టెంబర్ 2002 
జూలై 2002 
మే 2002 
మార్చి 2002 
జనవరి 2002 
నవంబర్ 2001 
జూలై 2001 
మే 2001 
మార్చి 2001 
జనవరి 2001 
నవంబర్ 2000 
సెప్టెంబర్ 2000 
జూలై 2000 
మే 2000 
మార్చి 2000 
జనవరి 2000 
నవంబర్ 1999 
సెప్టెంబర్ 1999 
జూలై 1999 
మార్చి 1999 
జనవరి 1999 
అక్టోబర్ 1998 
శీర్షికలు
సంపాదకీయం 
సమీక్షలు 
సంప్రదాయ సాహిత్యం 
కథలు 
కవితలు 
వ్యాసాలు 
అనువాదాలు 
శబ్ద తరంగాలు 
ప్రకటనలు 
ధారావాహికలు/నవలలు
జిగిరీ 
తోలుబొమ్మలాట 
గ్రంథాలయం
ATA 2006 
కరుణ ముఖ్యం 
కళాపూర్ణోదయం 
కుండీలో మర్రిచెట్టు 
క్రీడాభిరామం 
నిశ్శబ్దంలో నీ నవ్వులు 
ప్రభావతీ ప్రద్యుమ్నం 
మనుచరిత్ర 
మేఘదూతః 
శిలాలోలిత 
సూర్యశతకం 
స్వప్నవాసవదత్తం 






 

సరస్వతి వీణపె రాగమాలిక ఆలపిస్తున్నది. నారదుడు, అని వెనక దేవతలు వచ్చారు. నారదుడు, ‘‘రాముడు సింహాసనం ఎక్కి కూర్చుంటే రాక్షస నిర్మూలనం ఎలా జరుగుతుంది? అని దేవతలంతా తల్లడిల్లుతూన్నారు!’’ అన్నాడు బ్రహ్మతో. బ్రహ్మ సరస్వతి వంక చూశాడు. సరస్వతి మందహాసంతో, ‘‘జరగవలసింది జరగక మానదుకదా, నారదా! త్రికాల వేత్తవు! అదుగో అటు చూడు! నీకు వారసురాలు మంధర కెకేయి మందిరానికి వెళ్తున్నది!’’ అన్నది.



14 వ శతాబ్దం ప్రాంతాలలో నారాయణుడు అనే పండితుడు వివిధ గ్రంధాలనుండి సేకరించిన కథలతో హితోపదేశము అనే గ్రంధాన్ని సంస్కృతంలో రచించాడు. అందులో మిత్రలాభము, సుహృద్భేదము, విగ్రహము, సంధి అనే నాలుగు భాగాలు ఉన్నాయి. ఈ పుస్తకం కూడా పంచతంత్రం వలెనే ప్రారంభమై అలాగే సాగుతుంది. దీనిలో కూడా విష్ణుశర్మ అనే పండితుడు రాకుమారులకు వివిధ కథల ద్వారా విద్యాబోధన చేస్తాడు. అక్కడక్కడా కథా స్థలాలు, పాత్రల పేర్లలో మార్పులు తప్పించి, గ్రంధం పూర్తిగా పంచతంత్రం పోకడలోనే ఉంది.

హితోపదేశం అచ్చు పంచతంత్రం లాగానే ఉండటంతో కాలక్రమేణా పంచతంత్రం విషయం లోని విభాగాలు ఏవి అనే విషయంపై కొన్ని సందిగ్ధాలు ఏర్పడ్డాయి.



﻿


అని తప్పించుకొని అన్నకు వచ్చి చెప్పింది. అన్న స్త్రీ వేషం వేసుకొని వాడి గదిలోకి వెళ్ళి “ఎగేసి మామను ఏటుగా నరికిండు”. ఇటువంటి కౌటుంబిక దాడులకు సంబంధించిన పాటలు, కథలు వందల సంఖ్యలో ఉన్నాయి. అదే విధంగా అన్నా చెల్లెండ్ల వైరానికి సంబంధించినవి కూడా ఎక్కువగా కనిపిస్తాయి. మాతృస్వామ్య, పితృస్వామ్య వ్యవస్థల సంఘర్షణలో ఇవి పుట్టి ఉండవచ్చు. శక్తికి సంబంధించిన మాతా పురాణం, ఈదెమ్మ కథలే కాక సామాన్యమైన కథల్లో కూడా ఇటువంటి స్త్రీ పురుషుల వైరానికి సంబంధించిన అంశాలుంటాయి.

“ప్రాచీన కాలం నుండి మన సమాజంలో స్త్రీ పైన విరుద్ధ దృక్పథాలున్నాయి. స్త్రీని శక్తి స్వరూపిణిగా దేవతగా తలపైన పెట్టుకొని పూజించే సమాజమే ఆడది అబల అని కాళ్ళతో అణచివేస్తుంది. మనువు స్త్రీ స్వాతంత్ర్యానికి అనర్హురాలు అంటూనే ఎచ్చట స్త్రీలు పూజింపబడరో అచ్చట దేవతలు నిలువలేరని విరుద్ధ ప్రకటనలు చేసినాడు. అదే విధంగా జానపదులు కూడా నీటికి, పంటలకు అధిదేవతగా కొలచిన స్త్రీని మళ్ళీ నీటిని నియంత్రించడానికి, పంటలను వృద్ధి చెయ్యడానికి ఆమెను బలి చేశారు. ఈ బలి ఆచారంలో పురుషుని స్వార్థం, సుఖాభిలాషయే స్పష్టమవుతుంది. ప్రకృతిలోని సహజసిద్ధమైన నీటికి, పంటలకు స్త్రీని బలిగా ఇవ్వటమే కాకుండా పురుషుడు తాను తయారు చేసిన వృత్తి పరికరాలకు, యంత్రాలకు కూడా స్త్రీని బలిగా ఇచ్చాడు” [వ్యాస లతిక - రావి ప్రేమలత]




రచయిత గుంటూరు శేషేంద్ర శర్మ గురించి: తెలుగు సాహిత్యంలో విలక్షణ కవి గుంటూరు శేషేంద్ర శర్మ. పలు భారతీయ భాషల్లోకి ఆయన కవితలు అనువదించ బడ్డాయి. కేంద్ర సాహిత్య అకాడమీ అవార్డు, సాహిత్య అకాడమీ ఫెలోషిప్ పొందారు. నా దేశం - నా ప్రజలు, మండే సూర్యుడు, గొరిల్లా, ఆధునిక మహాభారతం, సముద్రం నా పేరు, శేషజ్యోత్స్న, ఋతుఘోష, నీరై పారిపోయింది, ప్రేమలేఖలు, నేను -నా నెమలి, నా రాష్ట్రం, మొదలుకొని యాభై గ్రంధాలు రాశారు. ఆయన ఎంత సనాతనుడో అంత నూతనుడు, ఎంత ప్రాచీనుడో అంత అధునాతనుడు. ... పూర్తిగా » 




త్రిలింగ, కర్నాటక, తమిళ, మళయాళ, సింహళా భాషలలో తెనుగు కష్టమైన భాష అని అంగీకరించినప్పటికి అది సంస్కారయుతమైన భాష. నేర్చుకోదగిన భాషల్లో ఒకటి, రూపభేదంవల్ల భావాలను, సొంపుగా సౌలభ్యంతో చక్కగా వ్యక్తం ఛేయవచ్చు. 
ఏవో కొన్ని భాషలు తప్ప, శబ్దసంపదలోను, శబ్దసౌష్ఠవంలోను, భావవ్యక్తీకరణంలోను, శ్రావ్యతలోను తెలుగుతో తక్కినవి సాటిరావు. 
వీనులవిందుగా ఉండబట్టి తెనుగును "ఇటాలియన్ ఆఫ్ ది ఈస్ట్" అన్నారు.తెలుగు భాష అభివృద్ధి అవుతున్నకొద్ది తనకు దగ్గరగా వచ్చే చాలా శబ్దజాలాన్ని ఆయా ప్రాచీన కావ్యభాషల నుంచి గ్రహించింది, కాబట్టి, "ఇంగ్లీష్ ఆఫ్ ది ఈస్ట్" అనవచ్చు. దేశభాషల్లో సంస్కృతం ప్రవేశించిన తరువాత సంస్కృతం వ్యావహారిక భాషగా రాలేదు.హిందీ తప్పిస్తే సరళ సంస్కృతానికి,సులభ సంస్కృతానికి తెనుగుభాష ఒక ఉదాహరణ. 
ద్రావిడ భాషల్లో ప్రాచీనతకు, భాషాసంపదకు, తెలుగు, తమిళభాష తరువాత, చెప్పుకోదగ్గది.భాషామాదుర్యంలో తెలుగు తర్వాతివే అన్ని భాషలు
తెనుగు వీనులకు విందైనది..ద్రావిడ భాష లన్నిటిలోను మధురాతిమధురమైంది.నిరక్షరకుక్షి మాట్లాడినా శ్రవణానందకరంగా ఉంటుంది.'ఇటాలియన్ ఆఫ్ ది ఈస్ట్ ' అని అనడం సత్యసమ్మతంగా ఉంది
దేశభాషగా తెలుగు విశాలంగా వ్యాపించింది.తమిళంకంటె తెలుగు మాట్లాడేవారి సంఖ్యే యెక్కువ
తెలుగు-ద్రావిడ భాషా కుటుంబంలో ఉత్తరాది భాష, ఆర్యభాషా కుటుంబంలో దక్షణాది భాష.రెండింటిలోని లక్షణాలు కొద్దిగా లేకపోలేదు- ఏవోకొలది అవలక్షణాలతో పాటు తెనుగు పొందిక కలది. శక్తివంతమైనది. ఇతరభాషలను తేలికగా తనలో కలుపుకోగలదు.వ్యాకరణ సౌలభ్యం కలది. సహజంగా శ్రవణానందంగా ఉంటుంది-అన్యదేశ భాషాపదాలు ఉపయోగించినా. తెనుగు ఔదార్యంతో అన్ని భాషలను స్వీకరిస్తుంది. దానికి సంకుచితత్వం లేదు.


పురాణ యుగము
దీనిని నన్నయ్య యుగము అన వచ్చును. నన్నయ్య ఆది కవి. వీరు మహా భారతాన్ని తెలుగులో వ్రాయ ప్రారంబించి, అందులో మొదటి రెండు పర్వాలు పూర్తి చేసి, తరువాతి పర్వాన్ని(అరణ్య పర్వం) సగం వ్రాసి కీర్తి శేషులు అయ్యారు. నన్నయకు నారాయణ భట్టు సహాయంగా నిలిచినాడు. నారాయణ భట్టు వాఙ్మయదురంధరుడు. అష్టభాషాకవి శేఖరుడు. సహాధ్యాయులైన నారాయణ నన్నయ భట్టులు భారత యుద్ధానికి సంసిద్ధులైన కృష్ణార్జునులవలె భారతాంధ్రీకరణకు పూనుకొని ఒక విజ్ఞాన సర్వస్వంగా దానిని రూపొందించే ప్రయత్నం ప్రారంభించినారు; తెనుగు కావ్యభాషాస్వరూపానికి పూర్ణత్వం సాధించి,పందితులూ పామరులూ మెచ్చుకొనదగిన శైలిని రూపందించి, తరువాతి కవులకు మార్గదర్శకులయ్యారు. ఆంధ్ర భాషా చరిత్రలో నన్నయ నారాయణులు యుగపురుషులు.వీరు తెలుగు భాష కు ఒక మార్గాన్ని నిర్దేశించినారు. వీరి తరువాత కవులందరూ ఒకసారి కాకపోతే ఒక సారి అయినా నన్నయ్య గారి అడుగు జాడలను అనుసరించిన వారే.


నన్నయ తరువాతికాలంలో ముఖ్యమైన సామాజిక, మత సంస్కరణలు చోటు చేసుకొన్నాయి. వీరశైవము భక్తిమార్గము ప్రబలమై ఎన్నో కావ్యాలకు కారణమైనది. తిక్కన(13వ శతాబ్ది), ఎర్రన(14వ శతాబ్దం)లు భారతాంధ్రీకరణను కొనసాగించారు. నన్నయ చూపిన మార్గంలో ఎందరో కవులు పద్యకావ్యాలను మనకు అందించారు. ఇవి అధికంగా పురాణఅలు ఆధారంగా వ్రాయబడ్డాయి.



కథన కుతూహలుడు
- శీలా వీర్రాజు

ప్రాచీన సాహిత్య ఆధునిక సాహితీ పిపాసిగా, సాహిత్య కార్యకర్తగా, కథకుడిగా, సాహితీ పరిశోధకుడిగా మాడభూషి రంగాచార్యుల సాహిత్య ప్రస్థానాన్ని కుతూ హలంగానూ, సన్నిహితంగానూ ఆత్మీయతతోనూ చూడ్డానికి నాకు యువభారతి ఒక వేదికగా తోడ్పడింది. అభిమానిగా, మిత్రుడిగా, ఆత్మీయుడిగానన్నాయన భావించుకోడానికి ఆంధ్రసారస్వత పరిషత్తు ఆవరణంలోని యువభారతి కార్యాల యం మాకు రంగస్థలమైంది. ఆయన అభిరుచులనూ ఆలోచనలనూ, మా ఇరువురి మధ్య దారులు వేసాయి. అతని స్నేహ సౌశీల్యాలను, ఆత్మీయాభిమానాలను, గౌరవమన్ననలను చవిచూడడానికి ఇరువురి అభిరుచుల మధ్యగల ఏకత్వం అను కూల వాతావరణాన్ని సృష్టించింది.

తన యవ్వనారంభంలో యువభారతీయుడిగా ఆ సంస్థ కార్యకలాపాలలో చురుకుగా పాల్గొం టూ, సహమిత్రులతో పాటు చెట్ట పట్టాలేసుకుని సాహితీ పథంలో నడుస్తూ కార్యకర్త స్థాయినుంచి సృజనాత్మక సాహితీవేత్తగా రంగాచార్యులు పరి ణామం చెందడం ప్రత్యక్షంగా చూసినవాడ్ని నేను. యువభారతి వల్ల ప్రభావితులైన వారిలో ఇంచు మించు అందరూ కవిత్వరంగాన్ని ఆశ్రయిస్తే మాడభూషి రంగాచార్యులు మాత్రం కథన రంగాన్ని ఎన్నుకోవడం ఒక విశేషమే. కవితలు కొన్ని రాసినా అతనిది ప్రధానంగా కథా మార్గమే. అందుకే ఆయన ఎంఫిల్‌, పిహెచ్‌.డి పరిశోధనాంశాలుగా కథా,నవలా రచనలనే తీసుకు న్నాడు.

మాడభూషి చదువుకున్నది ప్రాచ్యకళాశాలలో ఆయినా, సాంప్రదాయ సాహిత్యం పట్ల వీసమెత్తు ఎక్కువ మొగ్గు చూపించే యువభారతిలో సాహితీ కార్యకర్తగా ఉన్నా ఆధునిక భావధారను అందుకోవడానికీ, ఆధునిక సాహిత్య ప్రక్రియల్లో తొంగిచూడడానికీ, ఏ మాత్రం ఆయన వెనుకంజ వేయలేదు.సమకాలీన జీవితం పట్ల ఆయనకు గల అవగాహన, సంకుచితమైన ఆలోచనలకు స్వస్తి చెప్పే విశాల దృక్పథం సాహిత్యరంగంలోకి అడుగుపెట్టడానికి ముందే ఆయనకు అలవడ్డాయి. విద్యార్థిదశలో ప్రాచ్యకళాశాల ప్రిన్సిపాల్‌ కె.కె రంగనాధాచార్యుల ప్రగతిశీల ఆలో చనలు ఆయనను బాగా ఆకర్షించి ఉండవచ్చు.

కార్యకర్త దశలో సుధామ, నాగినేని భాస్కరరావు, విశ్వనాధ సూర్యనారాయణ, కె.బి.లక్ష్మి గార్ల మిత్రత్వం తన ఆలో చనా సరళిని వర్తమానకాలను గుణంగా మలుచుకోడానికి మరికొంత దోహదం చేసి ఉంటుంది. శుద్ధ ఛాందస సాంప్రదాయ కుటుంబంలోంచి వచ్చిన రంగాచారికి ఆధు నిక భావధారతో రచనలు చేయడానికి ఆయన చదివిన రచనలు కూడా ఎంతగానో తోడ్పడ్డాయి. బుచ్చిబాబు, చలం, రంగనాయ కమ్మ వంటి రచయితల రచనలు ఇష్టంగా చదివే రంగాచారి మీద ఆ రచయితల ప్రభా వం పడడంలో ఆశ్చర్యమేంలేదు.

రచయితల్లో ఎక్కువగా ఆయన మీద ప్రభావం చూపినవాడు బుచ్చిబాబు. బుచ్చి బాబులోని సౌందర్యతృష్ణ, ప్రకృతి ఆరాధన, వాక్యనిర్మాణశిల్పం, శైలి రంగాచారిని బాగా ప్రభావితం చేసాయనే చెప్పవచ్చు. అందుకే ఓ కథలో రంగాచారి ప్రకృతి దృశ్యాన్ని బుచ్చిబాబులాగ కళ్ళముందు అక్షరాల్లో చిత్రించి చూపుతాడు.

విషాదాన్ని కురుస్తున్నది ఆకాశం. షెడ్డు ఆవరణ గుంటల్లో నిలిచిన నీళ్ళతో మురికిగా ఉంది. వర్షం తుంపర రానురాను ఎక్కువ కాసాగింది. ఉండి ఉండి ఈదర గాలి వీస్తున్నది. చల్లగాలితాకిడికి నరాలు జివ్వుమంటున్నాయి. ఆల్లంత దూరంలో షెడ్డుటిన్ను రేకులపై పడుతున్న వర్షం చినుకులు శబ్దంచేస్తూ జారిపడుతున్నాయి. దూరంలో కీచురాళ్ళ ధ్వనులు, కప్పల బెకబెకలు. ఇలా ఒక వాతావరణాన్ని దృశ్య మానం చేసే విధానం రంగాచారికి బుచ్చిబాబునుంచి అలవడినదే. అంతేకాదు అవకాశం వచ్చినప్పుడల్లా రచయిత వ్యాఖ్యాతగా మారి ఆయా విషయాలను నిర్వ చించే బుచ్చిబాబు పద్ధతి కూడా రంగాచారిలో ఉంది. అందుకు నిదర్శనం. 'మానవ జీవిత మొక సజీవ కావ్యమైతే, అందు తరచి తరచి చదవవలసిన మధు రమైన పుటలు కొన్నయినా తప్పక ఉండగలవు. భగ్న ప్రేమికులంతా నిరాశావా దులైతే ఇక మిగిలేది ప్రపంచంలో సమాధులేకదా.

మనసే మందిరమై తనలో ప్రతిష్టించుకొన్న దేవుడు తనవాడైతే స్త్రీకి కావలసింది ఇంకేముంటుంది. ' బుచ్చిబాబు రచనల పట్ల రంగాచారికి అంత మక్కువ గనకనే తన ఎంఫిల్‌ పరి శోధనకోసం 'తెలుగు కథానిక-బుచ్చిబాబు' అన్న అంశాన్ని ఆయన ఎన్నుకు న్నాడు. ఆ పరిశోధనా గ్రంథంలో బుచ్చిబాబు పాత్రల్ని విశ్లేషించిన తీరు, తద్వారా బుచ్చిబాబుని అంచనా వేయడంలో అనుసరించిన ప్రామాణిక విధానం రంగాచారి పరిశోధనా ప్రతిభకు అద్దం పట్టేవిగా ఉన్నాయి. తనకు తెలిసిన తన చుట్టూ ఉన్న వ్యక్తులనే రంగా చారి తన రచనలో చూపించే ప్రయత్నం చేశాడు. నేల విడిచి సాము చేయలేదు. వృత్తిరిత్యా తారసపడిన చిత్రమైన వ్యక్తుల జీవితాల్లోకి తొంగి చూసి చెప్పినవే ఆయన కథలు.

రంగాచారికి స్త్రీలపట్ల గౌరవం ఉంది. వారి సమస్యలపట్ల సానుభూతి ఉంది. పతనమైన స్త్రీని అసహ్యించుకోవడం కన్న సానుభూతితో అర్థం చేసుకోవడానికి ప్రయత్నించే ఉదార వైఖరి ఉంది. స్త్రీలకు ఆర్థిక పుష్టి, జ్ఞానభిక్ష ద్వారానే చాలా వరకు వారి వెనుకబాటుతనం పరిష్కరింపబడుతుందే సంస్కరణ దృక్పథం ఉంది. రంగాచారి కథల్లో యితివృత్తాన్ని పరిశీలిస్తే ఈ విషయం స్పష్టమౌతుంది.

ఒక విధంగా రంగాచారి స్త్రీ జన పక్షపాతి. పిహెచ్‌డి పరి శోధన కోసం ఆయన ఎన్నుకున్న అంశం 'తెలుగు నవల- ఆధు నిక స్త్రీ' ఈ విషయాన్నే రుజువు చేస్తుంది. తెలుగు సాహిత్యంలో ప్రసిద్ధులైన రచయితలు ఉన్నవ లక్ష్మీనారాయణ, విశ్వనాధ సత్యనారాయణ, చలం, గోపిచంద్‌, ఉప్పల లక్ష్మణరావు, డా॥ శ్రీదేవి, రంగనాయకమ్మ, వాసిరెడ్డి సీతాదేవి గార్ల ముఖ్యమైన నవలల్ని తీసుకుని ఆయా రచయితలు సృష్టించిన స్త్రీ పాత్రలను చాలా చక్కగా విశ్లేషించాడు రంగాచారి. ఈ గ్రంథాన్ని ఆయన అంకితం చేసిన తీరులోనే స్త్రీ జాతిపట్ల ఆయనకున్న అభిమానం ఎంతటిదో స్పష్టమౌతుంది.

'మార నని మారాం చేస్తున్న ఈనాటి పితృస్వామ్య వ్యవస్థలో తన ప్రాదుర్భావానికి పురిటినొప్పులు పడుతున్న ఆధునిక స్త్రీకి' అంకితం చేశాడాయన. రంగాచారి కథకుడిగాకన్న పరిశోధకుడిగా ఎంతో ప్రతిభ కనబరిచాడు. మొదటినుంచీ రచనని సీరియస్‌గా కాక తీరక సమయంలోనో, అవసర సమ యంలోనో చేపట్టే ఒక కళగా మాత్రమే ఆయన చూశాడు. జీవితంలో భౌతిక జీవన వ్యాపారానికి తోడ్పడే ఉద్యోగంతో సమానంగా మానసికమైన ఆహ్లాదాన్ని సంతృప్తిని కలిగించే బౌద్ధికమైన సృజనాత్మక ప్రక్రియగా రచనను ఆయన స్వీకరించలేదు. స్వీకరించివుంటే మంచి కథకుడిగానో, మంచి విమర్శకుడిగానో రూపొందివుండే వాడు.

రంగాచారిది నిత్యం విద్యార్థిగా ఉండాలనుకునే ఆధ్యయనశీల మనస్తత్వం. ప్రాచ్యకళాశాలలో ఎంఓఎల్‌ చదువుతో ఆగిపోకుండా నిజాం కళాశాలలో చదువు, పోస్టుగ్రాడ్యుయేషన్‌, బిఇడి, ఎంఇడి, ఎంఫిల్‌, పిహెచ్‌డి, అకౌంటెంట్‌ పరీక్షలు, సాహిత్యంతో సంబంధంలేని కేషియర్‌ ఉద్యోగం (రైల్వేలో), పార్ట్‌టైం ఆధ్యాపకత్వం, ట్రేడ్‌ యూని యన్‌ కార్యకలాపాలు, సంసార బాధ్యతల నిర్వాహణ.. ఇన్ని పనుల మధ్య, ఇన్ని వ్యాపకాల మధ్య సాహిత్య పఠనం, కార్యకర్తగా సాహిత్య కార్యక్రమాలలో పాలు పంచుకోవడం. అలా బహుముఖ కార్యక్రమాల మధ్య ఎప్పుడైనా మనుసు పుట్టినప్పుడు ఓ కవితో కథో రాయడం. ఆ కవితలు, కథలు కూడా పాతిక ముప్పై ఏళ్ళ కిందట రాసిమానుకున్నవే.

అందుకే ఆయన నుంచి ఓ అరడజను కవితలు, ఓ డజను కథలు, ఓ నవలిక, ఓ అరడజను వ్యాసాలు మాత్రమే వెలు వడ్డాయి. ఎంఫిల్‌, పిహెచ్‌.డి పరిశోధనా గ్రంథాలు సరేసరి. ఉద్యోగం చేసుకుంటూ, ఇతర వ్యాపకాలు పెట్టుకోకుండా పూర్తి సాహిత్యానికి అంకితమై, అటు ఉద్యోగాన్నీ, ఇటు రచనా వ్యాసంగాన్నీ సమాంతరంగా రెండు రైలు పట్టాల్లా కొనసాగించి ఉంటే మంచి కథా రచయితగానో, మంచి కవి గానో, చక్కని సాహిత్య విమర్శకుడిగానో, లబ్ధప్రతిష్ఠుడై ఉండేవాడు. ఉద్యోగ విరమ ణానంతరమైనా సాహిత్యానికి పూర్తిగా అంకితం కావాలనే కోరిక చాలా బలంగా ఉండేది రంగాచారికి. అనుకున్నది సాధించేవరకు నిద్రపోని మనస్తత్వం అతనిది. సాధించి చూపించేవాడే. కానీ ఏడాది తిరక్కుండానే మృత్యువు దొంగ దెబ్బతీసి 2002లో లాక్కుపోయింది.
	


 
 
 
జూకంటి సంకుచిత దృష్టి
- పట్నాయకుని వెంకటేశ్వరరావు

'రవిగాంచనిచోట కవిగాంచును' అన్నది కవులకు, రచ యితలకు మనం ఆపాదించుకున్న మహత్తర లక్షణం. అందుకే రచయితలు తమ సాహితీ సృష్టికి ఎల్లలు లేని సామ్రాజ్యాన్ని కోరుకుంటారు. సమస్య ఎక్కడిదైనా తమదిగా స్పందిస్తారు. కలం ఝుళిపిస్తారు. అంత మాత్రాన వారి వ్యక్తిగత భావజా లానికి, వారి సాహితీ సంపత్తును, విద్వత్తును ముడివేసి సంకుచిత కోణంలో విమర్శించడం తప్పు. తెలుగు కథకు గుడికట్టిన కారా మాష్టార్ని ఆ పార్శ్వంలోనుంచి జూకంటి జగన్నాధం ('వీళ్ళనేనా మనం ప్రేమించింది?'- జనవరి 21-వివిధ) తడమడమే బాధాకరం. ఇన్నాళ్ళూ, ఇన్నేళ్ళూ ఇలాంటి వారినా మనం నెత్తిన పెట్టుకున్నది? అని తన తెలం గాణవాద కోణంలో చూశారు. కారాను మనవాడనుకున్నది ఓ విశాల భావంతో సాహితీ మూర్తిగా. అంతేకాని ఓ ప్రాం తానికే పరిమితమైన రచయితగా కాదు. ఆయన భావాలన్నీ ఒకేలా ఉండాలని లేదు. అన్ని వాదాలనూ సమర్ధించాలనీ లేదు.

అదే అనుకుంటే 'తెలంగాణ యుద్ధ నౌక' గద్దర్‌ కోస్తా, రాయలసీమ ప్రాంతీయులకూ అభిమాన గాయకుడే. ఆయన పాటకు నర్తించని వారు లేరు. అంత మాత్రాన గద్దర్‌ తెలం గాణ వాదాన్ని అందరూ సమర్ధించాలని లేదు. దాన్ని సమ ర్ధించలేదు కాబట్టి ఆయన ఆయా ప్రాంతాలకు చెందిన అభి మానులను తనవారు కాదన గలరా? కాదు పొమ్మనగలరా? అంతెందుకు సాహితీ ఉద్దండం సినారెకు కోస్తాలోనే మానస పుత్రులు, ఆత్మీయ శిష్యులూ ఉన్నారు. ఇప్పుడు వారు తెలం గాణ కోణంలో చూసి ఆయనను పక్కన పెట్టగలరా? ఆంధ్ర భోజుడని మనం కొలిచే కృష్ణదేవరాయలను జలవివాదాల నేపథ్యంలో కన్నడ ప్రాంతీయునిగా చూసి అగౌరవ పరుస్తా మా? ఆయన స్థానాన్ని తెలుగు వారు వెనక్కు తీసుకోవాలా? భవిష్యద్రష్ట బ్రహ్మంగారిని సీమవాడనే అనుకోవాలా? సాహి తీ కోణాన్ని రాజకీయ పార్శ్వంతో చూస్తే ఏర్పడే దుస్థితి ఇది. ప్రాంతీయ వాదాలన్నది రాజకీయ వాసనలతో నిండి ఉంటా యి.

సాహిత్యం విశాల సామాజిక కోణంనుంచి పుడుతుంది. అక్కడ సమస్యలపై కవి, రచయితా స్పందిస్తాడే తప్ప రాజ కీయ భావజాలంతోకాదు. కాలువ మల్లయ్య బతుకు పుస్త కంలో పేర్లు, మాండలికం మార్చి చదివితే కోస్తా, రాయల సీమ పల్లెలకూ ఆ చిత్రీకరణ అద్దుతుంది. ఆ ప్రాంతీయులు ఆ రచనను చదివి అబ్బా పల్లెబతుకును మల్లయ్య ఎంత బాగా చిత్రీకరించారు అని హత్తుకున్న సందర్భాలూ అనేకం. అందుకే సాహితీకారులను ప్రాంతీయ దృక్కోణంలో కాకుండా సామాజిక భావంతోనే ఆరాధించాలి. అభిమానించాలి. వారి భావ స్వేచ్ఛను మన వాదంతో ముడి వేయడం తప్పు. తప్పని సరిగా ఇది సంకుచిత పార్శ్వమే అవుతుందిగాని ఉద్యమ స్ఫూర్తి అనిపించుకోదు.
	


ముక్కు తిమ్మన గారి అద్భుతమైన romantic ముక్కు పద్యం. 

మనము హిందీ poetry చదివి, లెకపొతే హిందీ పాటలు వినీ, ఆ చచ్చు సాహిత్యాన్ని "ఆహా ఓహొ" అని మెచ్చుకొంటాము. కాని మన తెలుగులో ముక్కు తిమ్మన గారు తన ప్రియురాలి ముక్కు పైన ఎంత అద్భుతమైన కవిత రాశారొ మనలో చాలామందికి తెలియదు. ఇది నిస్సందేహంగా ప్రపంచం లొ top 10 పద్యాల్లో ఒకటిగా నిలుస్తుంది. క్రింది పద్యాన్ని చదవండి. అర్ధం నేను వివరిస్తాను.

నాన సూన వితాన వాసనలనానందించు
సారంగమేలా తన్నొల్లదటంచు
గంధఫలి బల్కానల్ తపంబొంది యోశానాసాకృతి బూనె సర్వసుమన
సౌరభ్య సంవాసియైబూనెం బ్రేంఖణ
మాలికా మధుకరీపుంజంబులిర్వంకలన్


అన్ని పుష్పాలమీదా వాలే తుమ్మెద తనమీద ఎందుకు వాలదు అని అలిగిన సంపెంగపూవు భయంకరమైన అడవులలొకి పోయి తపస్సు చేసి దేవుడి దగ్గ్గిర వరం తెచ్చుకుందిట. అది ఏమిటంతే ఇతని ప్రియురాలి ముక్కు గా పునర్జన్మించి అన్ని పూవుల వాసనలని ఆనదిస్తూ రెందు తుమ్మెదలని ఇరువైపులా మాలగా ధరించిందిట. 

ఆహా, అద్భుతమైన పద్యం. మహా ప్రసాదం. 

మరొక దత్తపదిని చూద్దాం- 


బీరు,బ్రాంది, విస్కీ,రమ్ము అనే నాలుగు పదాలూ నాలుగు పాదాల్లో వాడుతూ పద్యం ఆ శబ్దార్థాన్ని వాడకుండా చెప్పిన పధ్యం చూద్దం। 

అతివా గుండెలబీరువా తెరచి నీకర్పించుకుంటిన్ గదా
అతుల ప్రేమ మనోజ్ఞత్వము ఇక నబ్రాందీ కృత శ్యా
మతాన్వితమైన కటిసీమవెల్గు హృదయావిష్కీర్ణ సంకార్యమై
రతివో! రంభవో! రాధికారమణివో! రావే జగజ్జిన్నుతిన్।


ఈ పద్యంలో మొదటి పాదంలో గుండెలబీరువా అని "బీరు" అబ్రాందీకృత అని "బ్రాందీ" అనే శబ్దాన్ని హృదయావిష్కీర్ణ అనే చోట "విస్కీ" రంభవో అనే చోట "రం"అనే శబ్దాలు చెప్పడమేకాక జగజ్జిన్నితిన్ అనే చోట " జిన్" అనే శబ్దాన్ని కూడా చెప్పడం విశేషం । ఇది కవి చమత్కారానికి వన్నె తెస్తుంది. 



ఒక్కకప్పుడు చాలా బాధగా ఉన్నవారిని ఊరడించడానికి మంచి ఉపాయం సహిత్యం. కొన్ని పద్యాలు వింటే ఎంత బాధనైనా మరచిపోతాం. ఉదాహరణకి
తెలుగులో గాడిద అని గాడిదకొడకా అని పిల్లల్ని తిడుతూ ఉంటాం. అప్పుడు ఒక గాడిద విని ఇలా అనుకొంటోంది-

ఆడిన మాటను తప్పిన
గాడిదకొడుకంచు తిట్టగా విని
వీడా నాకొక కొడుకని
గాడిద ఏడ్చెన్ గదన్నఘన సంపన్నా!!

కాటుక పిట్టల దండు
వలై వచ్చి విసురుగా పడింది
పారిపోలేని పిచ్చి చెట్టు చిక్కుకుపోయింది
వొళ్ళంతా రెక్కలుండీ ఎంత విసిరీ ఎగరలేదు-
ఒకటే కువకువలు” 

పిట్టల గుంపును వలగా ఊహించటంలో మంచి వైచిత్రి ఉంది. అలాగే ఉదయాన్నే బాట పక్కన గడ్డిపూలు విరిసిన దృశ్యాన్ని : 

“రాత్రంతా వసంతోత్సవం ఎవరాడారో
ఎటుచూసినా రోడ్ల పక్కన చెదిరిన రంగులు” 

అని చెప్పటం, చెరువు గట్టున చెట్టుని “ఒంగి కడవతో నీళ్ళు ముంచుకుంటూ నీళ్ళల్లో నీడ చూసుకునే పడుచులాఉందని” ఊహించటం కూడా కొత్తగా ఉంది. 

ఐతే, పోలికలు చెప్పేటప్పుడు నాకు నచ్చని ఒక ప్రయోగం “ఔతుంది” , “ఔతాయి” వంటి పదాలు. కొందరు వచన కవులు తరచు ఇవి వాడుతూ ఉంటారు. చంద్ర కవితల్లో అక్కకక్కడ ఈ వాడకం గమనించాను. వ్యక్తిగతంగా నాకవి రుచించవు. పోలికను అచ్చమైన ఉపమానంగానో, లేదా రూపకం గానో చెబితేనే అందంగా ఉంతుందని నాకనిపిస్తుంది. 

నిర్మాణపరంగా చూస్తే, కవిత మొత్తాన్ని ఒకే స్థాయిలో నిర్వహించటంలో అక్కడక్కడ అసంతృప్తి కలుగుతుంది. ఇంతకు ముందుచెప్పిన ఉదాహరణే (”జ్ఞాపకం చాలు నాకు”) కాకుండా, “చెరువు గట్టు మీద చెట్టు” కవితలో కూడా ఇటువంటి ఇబ్బంది ఉంది. “వేసంగి రాత్రుల్లో .. తల్లిలా అనిపిస్తుంది” అన్నంత వరకు అనుసరించిన వ్యూహానికీ, ఆ తరువాత కవిత నడిచిన పద్ధతికి చాలా తేడాఉంది. కవిత నిడివి తక్కువైనా ఫరవాలేదుగాని, అది మొదలుపెట్టిన తీరులోనే చివరివరకూ సాగిఉంటే బాగుండేదనిపిస్తుంది. 

చంద్ర కవితలను విడివిడిగా అనేక సంవత్సరాలుగా చూస్తూనేఉన్నా, అన్నిటినీ కలిపి ఒకచోట చదవటం మంచి అనుభవం. కవితల ఎంపికలో శ్రద్ధ కనబరిచారు. కాకపోతే, మరీ బలహీనంగాఉన్న ఒకటి రెండు కవితలు (One…Two…Three…Action!, ఉద్రేకాలు,ఉన్మాదాలు వంటివి) చేర్చకుండాఉంటే మరింత బాగుండేది. అలాగే, కవితల క్రమాన్ని నిర్ణయించేటప్పుడు, వీటిలో బలమైన కవితల్ని ముందు వరుసలో అమర్చిఉండవలసింది. ఏ కారణం వల్లనో ప్రతి పేజీలో footer మీద “ఒక పరిచయం” అని ఉంటుంది. బహుశ, పుస్తకం లోపలి భాగం అచ్చయాక పేరు మార్పు జరిగిందేమో. 

వాన వెలిసాక విరిసిన ఇంద్రదనుస్సులా వివిధ వర్ణాలతో, వైవిధ్యంతో నిండిన ఈ కవితాసంకలనం పాఠకులను తప్పక అలరిస్తుందని ఆశిస్తాను. చంద్రకు అభినందనలు. 

﻿ ﻿ 

మళ్ళీమొదలయ్యింది

ఎందుకిలా అన్నిచోట్లా నువ్వే కనిపిస్తావ్?
ఈ పిల్లకి అసలు కుదురులేదంటారు.



గడిచిన నిమిషంలో
నిన్ను ఒక్కసారే తలుచుకున్నా.
ఈ ఒక్కసారికి నన్ను మన్నించవా?

ఈ ఒక్కరోజు నవ్వకుండా ఉండరాదూ?
ఒంటిమీద నగలన్ని వెలవెలబోతున్నాయి.

దేవుడు నిన్ను ఆడిపోసుకుంటున్నాడు
ఏ మంత్రం వేసావో ఏ మాయ చేసావో అని
నేను గుడికి వెళ్ళి ఏడాది దాటిందిమరి.

దోసిలిలో చినుకుల్ని దాచుకొచ్చా
నీ పెదాలనో లేదా పాదాలనో చేరి
ముత్యాలవుతాయని.

ఆమె ఎప్పటిలానే నన్ను వదిలి వెళ్ళిపోయింది.

వీధి దీపాల్లో నేను వ్రాసే పిచ్చిరాతల్లో జీవితం లేదని వెళ్ళిపోయింది.

కళ్ళలో కోటి ఆశలు, ఏన్నో ఊహలు,కలలు

వీటిలో ప్రాక్టికాలిటీ లేదని వెళ్ళిపోయింది.

దూరంగా ఆకాశం, నేల కలిసిపోతుంటే

అనందంతో గంతులు వేస్తున్న నన్ను చూసి
వర్షోదయం
ఆకాశం గుప్పిట్లోనుండి

చప్పున జారిన వానపూలు

ఆశగా ఎదురు చూస్తున్న

పుడమి తల్లికి పులకరింతలు


ఇన్ని అందాలు ఎక్కడ దాచిందో ఇలాతలం

వానతోనే వస్తుంది కొత్త కోలాహలం
భూకంపం!
ఒక్క క్షణం...

పుడమితల్లికి పురుటినొప్పులు

కల్లోలం వినాశనం,

బ్రతుకు తెగిన గాలిపటం!


గర్వభంగం...ప్రభూ...!
సాగనీ
జీవితం
ఒక ఆటలా,పాటలా!


గడచిపోనీ
దినాలన్నీ
క్షణాల్లా, ప్రేమ సూచనలా!


పాడనీ
జయగీతాలు వీరునిలా!

ఉండిపోనీ
ఇల
నీ విధేయుడిలా, మహిమ పాత్రలా! 

సాంకేతిక విఙ్ఞానం

నిస్సహాయం...నిరుపయోగం!

...

మహోన్నత సౌథాలు,

రమ్యాకాశహర్మ్యాలు!

...

శిథిలాలు,

రాళ్ళు, మట్టి,

ఛిద్రమైన జీవితాలు! 

పచ్చపచ్చని చెట్లు

రంగురంగుల పూలు

చల్లచల్లగ వీచు సౌగంధ పవనాలు


రసరమ్య దృశ్యాలు

హర్షాతిరేకాలు

తొలివాన వినిపించు

మధుర సంగీతాలు. 
వీడింతే లోకం తెలియని వెర్రివాడు అనుకుని వెళ్ళిపోయింది.నువ్వు నేను వెన్నెల

1.నువ్వు లేకుండా ఒక్కసారయినా వెన్నెలలో గోదావరి ఒడ్డున నడవాలనుకున్నా. గోదారమ్మ పున్నమినంతా కలిపి నీలా మార్చేసింది.
నాకు కోపం వచ్చి “ఏం తనులేకుండా నేను బ్రతకలేనా? ఒక్కరోజు తను లేని ఏకాంతం కావలని అన్నా గా. ఎందుకిలా చేసావ్?” కోపంగానే అడిగా గోదారమ్మని.
గోదారమ్మ నవ్వి “ఏకాంతం అంటే తను నీ పక్కనలేకపోవటం కాదు. నీ మనసు నుండి పక్కన పెట్టి చూడు” అని వెళ్ళిపోయింది.

2.దేవుడు నాకు ఒక పరీక్షపెడతా అన్నాడు.
ఒక పెద్ద మైదానంలో కోటి తారలని,అప్సరసలని,ప్రపంచ సుందరీమణులని,రాకుమారిలని తెచ్చి కూర్చోబెట్టి.
ఒకే ఒక్క అవకాశం ఇచ్చాడు.నువ్వు ఎక్కడున్నావో కనుక్కోమని.
నేను కళ్ళు మూసుకుని “నువ్వు లేకుండా ఒక్క క్షణమయినా బ్రతకలేనని తెలుసు కదరా. ఎక్కడున్నావు?” అని మనసులో అనుకున్నా.
మైదానం మధ్యలో ఒక స్పందన కనిపించింది. నువ్వు లేచి నిలబడ్డావు
దేవుడు నవ్వి “తను నీతో ఉండగా నిన్ను ఓడించటం నా వల్ల కాదు” అని వెళ్ళిపోయాడు.

3.చిన్నప్పుడు అమ్మ చందమామ రావో జాబిల్లి రావో అని అందమయిన అబద్దం చెప్పింది. అది నిజంకాదని తెలిసాక చాలా ఏడుపొచ్చింది.
చాలాసేపు కూర్చుని ఏడ్చాను. దేవుడొచ్చి ఏడవకయ్యా. నీకోసం ఒక చందమామ ఉందిలేవయ్యా అని తన చేతిలో నిన్ను చూపించాడు. అప్పటినుండి వెతికితే ఇప్పటికి కనిపించావు.

4.నా కళ్ళు మూయాలని నా వెనుకగా నువ్వు వస్తూ ఉంటే నీ పాదాల కదలికలకి నీ మువ్వలు చేసే సవ్వడి, ఆ అలికిడికి నేను వెనుకకు తిరిగితే దొరికిపొయానని నువ్వుపెట్టే బుంగమూతి.అలా నిన్ను హత్తుకోబోతే సిగ్గుతో దాచుకునే నీ మోము. నా భుజం పైన తల వాల్చేప్పుడు నీ మౌనం. ఇవి చాలు వేల సంవత్సరాలు దాచుకోవటానికి.

5.ఓటమిలో ఓ ఓడిలో చేరి ఏడ్వాలని వాలిపోతున్న నా తలని నిమిరే చేయి, గెలుపులో నా అనందాన్ని పదింతలు చేసే నీ కౌగిలి, తెల్లవారే ఉత్సాహాన్నిచ్చే నీ తొలిముద్దు, సాయంత్రం అలసి ఇంటికి వస్తే నన్ను సేదతీర్చే నీ చిరుముద్దు ఇంతకంటే ఏం కావాలి నువ్వు నాకోసమే పుట్టావని నమ్మటానికి. బదులుగా నేనేమివ్వను రా? మోకాళ్ళ పై వంగి నా సమస్తాన్ని నీ పాదాక్రాంతం చేసి నీకు దాసోహం అంటున్నా.


సంధ్య వేళలో కలిసిపోతున్న వెలుగు చీకట్లను

సంభ్రమంగా చూస్తున్న నన్ను చూసి

వీడొట్టి ఎమోషనల్ ఫెల్లో అని తేల్చేసి వెళ్ళిపోయింది.

తనకోసమే ఆలోచిస్తుంటే ఒక అడుగు

తనకోసం ఏడుస్తుంటే వంద అడుగులు

పిచ్చివాడిలా అరుస్తుంటే వేయి అడుగులు చొప్పున దూరంగా వెళ్ళిపోయింది.

తను నన్ను చూస్తుంటే దూరంగా అఘాధంలో.

నేను తనని చూస్తుంటే దగ్గరగా హృదయంలో .

ఈ ఊరికి ఆ ఊరు,ఆ ఊరికి ఈ ఊరు ఒకే దూరంలో లేవెందుకో?
శోధకుడు
రొట్టెగా ఈ రాళ్ళను మలచి
భుజించి ఆకలి జయించలేవా?
దేవుని వర పుత్రుడవైతే?!


రొట్టె మాత్రం చాలదోయి
దేవుని మాటలే బ్రతికించునోయి
నరుని!

****

శిఖరమెక్కి దూకలేవా?
రాయి తగలక దేవదూతలు
తమ చేతులతో నిన్నెత్తుకోరా?!


దేవదేవుని శోధించరాదు
వ్రాయబడెను గ్రంథమందు!

****

మ్రొక్కరాదా నాకొక్కసారి?
లోకమంతా నీ స్వంతం చేస్తా!


చాలుచాలిక వెళ్ళవోయి,
దేవుడే పూజార్హుడోయి! 
తెలుగు
అందమైన తెలుగు

ముద్దు మాటల తెలుగు

తర తరాల వెలుగు!



తేట తెలుగు మాట తేనె ఊట

తెలుగు మరచి పోవుట మరణ మౌట

విడువకోయి తెలుగు,

తెలుగు బిడ్డ! 

నువ్వు....తోడు రావ!

దారి తెలియని నావ నేను
దరి లాగ నువ్వు రావ!
తడి ఆరిన పుడమి నేను
తొలకరిల నువ్వు రావ!
వేచి యున్న రేయి నేను
వేకువై నువ్వు రావ!
వాడి పోయిన మోడు నేను
వసంత మై నువ్వు రావ!
చెలిమి లేని గోరింక నేను
చిలకవై తోడు రావ!
నువ్వుంటె...

నువు లేని ప్రతి క్షణం నాకో యుగం
నువ్వుంటె అనుక్షణం నాదె ఈ జగం

నువు లేని ఒక నిమిషం నాకెంతొ ఖేదం
నువ్వుంటె ప్రతి నిమిషం నాకెంతొ మోదం

నువు లేని ఈ లోకం నాకిక సూన్యం
నువ్వుంటె ఈ లొకం నాదె సర్వం

నువు లేని ఎందరొ నాకిక వ్యర్థం
నువ్వుంటె ముందర నాఖొ అర్థం
నీ స్నేహం...

కన్నీటి సుడిగుండంలో చిక్కుకుని
కలత చెందినప్పుడు
నేనున్నాను పదమంటు
నన్ను నడిపించిన నేస్తం
నీ స్నేహం నా పాలిట వరం.

ధైన్యంలొ కూరుకొని
దీనంగ మిగిలినప్పుడు
నేనున్నాను పదమంటు
నన్ను నడిపించిన నేస్తం
నీ స్నేహం నా పాలిట వరం.

చీకటంత అలుముకుని
శూన్యంగ మిగిలినప్పుడు
నేనున్నాను పదమంటు
నన్ను నడిపించిన నేస్తం
నీ స్నేహం నా పాలిట వరం.

గాయాలకు తాలలేక
గమ్యాన్ని మరిచినప్పుడు
నేనున్నాను పదమంటు
నన్ను నడిపించిన నేస్తం
నీ స్నేహం నా పాలిట వరం.

మౌనంలొ మునిగిపోయి
మదన పడినప్పుడు
నేనున్నాను పదమంటు
నన్ను నడిపించిన నేస్తం
నీ స్నేహం నా పాలిట వరం.

ఎన్నని చెప్పను నేస్తం....
నన్ను నడిపిన నీ గూర్చి
తెలుసా.....నేస్తంనీ స్నేహం నా పాలిట వరం.
నివేదన...

ఓ ప్రేయసీ ప్రియసఖి నా ప్రేమ చూడవె
నినునేను కోరి నను నేను మరిచానె
మదిలోని నీ రూపు మరువ లేకున్నానె
యెదలోని నా ప్రేమ యెటుల నే తెలుపనె
కలలెన్నో కంటూనె కునుకు రాదాయె
యెదలోని నీ ఊసు మాసిపోదాయె
కవ్వించే నీ చూపు కుచ్చుకుంటుందే
తప్పుకుందామంటె తిప్పలవుతుందే
గుండెలో నీ రూపు గూడుకట్టిందె
గుండేమో ఆ గూడు తీయనంటుందె
మనసేమో నీ తలపు మరవనంటుందె
మనసు తలుపు నిను తెరువమంటుందె
కనులేమో నీ రూపు నెమరు వేస్తున్నాయె
కను పాప నీవై కొలువుండి పోవెమె
గుండెలో ఊసులేవో గుప్పుమంట్టూన్నాయే
పంచడానికి నిను పిలవమంట్టూన్నవె
జోడు కోసం ఈడు గోల పెడుతుందె
మాటేమో కరువై మదన పడుతుందే
ప్రతి రోజు నువులేక ఉండనంటుందె
పాపనై నీ ఒడిని చేరమంటుందే.

నా పరిస్థితి

రెక్కలు విప్పిన మనసును రెచ్చగొట్టాను
ప్రేమనె ఇంధనం నింపి పక్షిని చేశాను
ఆకాశానికి అర్రులు చాచాను
అందమైన భవితను అణగదొక్కాను
ఊహల లోకంలో ఊయలూగాను
ఈదురు గాలిలో ఊకనయ్యాను
ఆకశంలో తారననుకున్నాను
అనంతంలో బిందువయ్యను
కడలి సంగతి మరిచి పోయాను
కూపస్త మాండుకమై మిగిలిపోయాను
దిక్కులన్ని తిరిగి బిక్కపోయాను
దిక్కు తోచక నేడు మిగిలిపోయాను
కమ్మివేసిన మబ్బుల్ని తేల్చివేశాను
కన్నీటితో నేడు మిగిలిఉన్నాను
ఎవరివో...???
తొలకరి జల్లులోని తన్మయత్వానివో
తొలిపొద్దు వేళలో తామర పువ్వువో
గోదారి అలలపై నర్తిస్తున్న యెంకివో
గున్నమావి కొమ్మలపై కూసె కోయిలవో
చిరుజల్లులో చిందులు వేసె మయూరానివో
చిరుదీపమై వెలుగును పంచె తారకవో
ఎల్లోర శిల్పాలలోని అందానివో
ఎదనుదోచె మృదు మంజరి నాదానివో
సప్త వర్ణాలను నింపుకున్న హరివిల్లువో
సప్త స్వరాలను పలికె వేణువువొ
ఎవరివో......నువ్వెవరివో...
నిన్న రాతిరి స్వప్నానివో
నా మదిని దోచిన అందానివో!!
ఎవరివో...???
తొలకరి జల్లులోని తన్మయత్వానివో
తొలిపొద్దు వేళలో తామర పువ్వువో
గోదారి అలలపై నర్తిస్తున్న యెంకివో
గున్నమావి కొమ్మలపై కూసె కోయిలవో
చిరుజల్లులో చిందులు వేసె మయూరానివో
చిరుదీపమై వెలుగును పంచె తారకవో
ఎల్లోర శిల్పాలలోని అందానివో
ఎదనుదోచె మృదు మంజరి నాదానివో
సప్త వర్ణాలను నింపుకున్న హరివిల్లువో
సప్త స్వరాలను పలికె వేణువువొ
ఎవరివో......నువ్వెవరివో...
నిన్న రాతిరి స్వప్నానివో
నా మదిని దోచిన అందానివో!!
వంచన రగిల్చిన కుంపటి సెగల్లో
హృదయాన్ని వేపుకున్నాక
గాయాల బాధదేముంది చెప్పు -

దేహంలో ప్రవహిస్తున్న
మరణం కరాళ నృత్యాన్ని కళ్లారా చూసాక
కొత్తగా భయాల బాధేముంది చెప్పు -

మనసులు ద్వేషాల పరికి కంపలో చిక్కుకుని
చీము రక్తాలు నిండిన పుండైనాక
అవమానాల బాధేముంది చెప్పు-

మానవీయ బంధాల పూదోటల్ని
అంటువెట్టి బూడిద కుప్ప చేసాక
ఒంటరితనపు గాయాలదేముంది చెప్పు -

నా నీడే నన్ను తాకరాదని
కోర్కెల చిత్రహింసల కొలిమికి బలి చేశాక
కొత్తగా నిర్బంధాల బాధేముంది చెప్పు -

విశ్వాసపు రెక్కలు విరిగి
ద్రోహాల అగాధాల్లో అల్లాడుతున్నప్పుడు
షిజోఫ్రీనిక్ ముద్రలదేముంది చెప్పు -

బతుకు మీద
ఎన్నెన్ని ద్రోహపు గాయాలు
ఎన్నెన్ని అవహేళనపు మాటలు

చెరిపేసుకుందామని చేయి చాస్తానా
మరో పెద్ద గాయం
మరో పెద్ద మచ్చ-

మోయలేనన్ని బాధల బరువులు
చెరిపేసుకోలేనన్ని గాయాల మచ్చలు
ఏ బాధను చల్లార్చుకోవడానికి ఒలుకుతున్నామో
తెలియని కన్నీటి బిందువులు -
ఏ మలుపునిస్తుందో తెలియని
అలుముకుంటున్న ఒంటరి చీకటి రాత్రి.
అనగ ననగ రాగ మతిశయిల్లుచు నుండు
తినగ తినగ వేము తియ్యనుండు
సాధనమున పనులు సమకూరు ధరలోన
విశ్వదాభిరామ వినుర వేమ 
తెలుగు సాంస్కృతిక సమితి (టీసీఏ) ఆధ్వర్యంలో హోస్టన్‌లో జరిగిన తెలుగు సాహితీ సభ కార్యక్రమం ఆద్యంతం సాహిత్యాభిమానులను అలరించింది. స్థానిక ఆర్యసమాజ్ ఆడిటోరియంలో జరిగిన ఈ కార్యక్రమంలో తెలుగు ప్రముఖులతో పాటు 200 మందికిపైగా ప్రవాస తెలుగువారు పాల్గొని, సభను విజయవంతం చేశారు.

ఈ సందర్భంగా టీసీఏ అధ్యక్షులు రామ పాకల మాట్లాడుతూ... తెలుగు భాషను కాపాడుకునేందుకు ప్రతి ఒక్కరూ కృషి చేయాలని ఆకాంక్షించారు. అనంతరం సీతారాం అయ్యగారి వేద ప్రవచనాల నడుమ ఈ కార్యక్రమంలో పాల్గొన్న ప్రముఖులను ఆటా అధ్యక్షులు జితేందర్ రెడ్డి, భాస్కరరావు ముత్యాలలు బహమతులతో సత్కరించారు.

కాగా... టీసీఏ సాంస్కృతిక కార్యదర్శి రాజరాజేశ్వరి కలగ ప్రార్థనా గీతాలాపనతో ప్రారంభమయిన ఈ కార్యక్రమంలో అక్కిరాజు పాడిన పద్యాలు ప్రేక్షకులను అలరించాయి. ఇక సినీ గీత రచయిత సుద్దాల అశోక్ తేజ, గోరటి వెంకన్న, అందెశ్రీలు ఆలపించిన గీతాలు ప్రేక్షకులను గిలిగింతలు పెట్టాయి, ఆలోచింపజేశాయి. అలాగే బాపురెడ్డి వినిపించిన కవిత నవ్వులు పూయించింది.

ఆ తరువాత ప్రముఖ అవధానులు మేడసాని మోహన్, రాళ్లబండి కవితా ప్రసాద్‌ల అష్టావధానం.. వంగూరి చిట్టెన్ రాజు, సత్యభామపప్పు, మురళి అహుబల, మల్లిక్ పుచ్చా, వసంత పుచ్చా, సుదేశ్ పిల్లుట్ల, సాయి రాచకొండ, శ్రీరామ్ చెరువు, అక్కిరాజు సుందరరామకృష్ణలు నిర్వహించిన కార్యక్రమాలతో సాహితీ సభ ముగింపువరకూ చాలా ఆసక్తికరంగా కొనసాగింది.
నీళ్ళలోన మొసలి నిగిడి ఏనుగు బట్టు
బయట కుక్కచేత భంగ పడును
స్థాన బలిమి కాని తన బలిమి కాదయా
విశ్వదాభిరామ వినుర వేమ 
లావుగల వాని కంటెను
భావింపగ నీతి పరుడు బలవంతుండౌ
గ్రావంబంత గజంబును
మావటి వాడెక్కినట్లు మహిలో సుమతీ 
కనకపు సింహాసనమున
శునకము కూర్చుండబెట్టి శుభ లగ్నమునం
దొనరగ పట్టము గట్టిన
వెనుకటి గుణమేల మాను వినరా సుమతీ
గంగి గోవు పాలు గరిటెడైనను చాలు
కడివెడైన నేమి ఖరము పాలు
భక్తి కలుగ కూడు పట్టెడైనను చాలు
విశ్వదాభిరామ వినుర వేమ
చిప్పబడ్డ స్వాతి చినుకు ముత్యంబాయె
నీటబడ్డ చినుకు నీట గలిసె
ప్రాప్తమున్న చోట ఫలమేల తప్పురా
విశ్వదాభిరామ వినుర వేమ 
బలవంతుడ నాకేమని
పలువురతో నిగ్రహించి పలుకుట మేలా
బలవంతమైన సర్పము
చలి చీమల చేత జిక్కి చావదె సుమతీ  
అనువు గాని చోట అధికులమనరాదు
కొంచెముండుటెల్ల కొదువగాదు
కొండ అద్దమందు కొంచెమై యుండదా
విశ్వదాభిరామ వినుర వేమ 
అంతరంగమందు అపరాధములు జేసి
మంచివాని వలెనె మనుజుడుండు
ఇతరులెరుగకున్న ఈశ్వరుడెరుగడా
విశ్వదాభిరామ వినుర వేమ 
అన్ని దానములను అన్నదానమె గొప్ప
కన్నవారికంటె ఘనులు లేరు
ఎన్నగురుని కన్న నెక్కువ లేరయా
విశ్వదాభిరామ వినుర వేమ 
ఎలుక తోలు తెచ్చి ఏడాది ఉతికినా
నలుపు నలుపే కాని తెలుపు కాదు
కొయ్య బొమ్మ తెచ్చి కొట్టినా పలుకునా
విశ్వదాభిరామ వినుర వేమ 
మిరపగింజ చూడ మీద నల్లగ నుండు
కొఱికి చూడ లోన జుఱుకు మనును
సజ్జనులగు వారి సారమిట్లుండురా
విశ్వదాభిరామ వినుర వేమ 
సుప్రసిద్ధ కవి ఆచార్య కోవెల సుప్రసన్నాచార్య 1948-56 సంవత్సరాల మధ్యకాలంలో బాల్య కౌమార దశలో ఉన్నారు. శతాంకురాను నిర్మించిన ఈ సాహితీ ప్రముఖుడి సారస్వత అంకుర దశ ఆ కాలంలోనే కనిపిస్తుంది. నాటి ఎనిమిదేళ్ళ కీలకమైన సంధి సమయంలో సుప్రసన్న యాది ఇది.

నా బాల్యంలో పగటిపూట రజాకార్ల దారుణ చర్యల్ని రాత్రివేళల్లో కమ్యూనిస్టుల హింసాత్మక అధ్యాయాలను చూశాను. రెండు రకాలైన హింసో న్మాదాల మధ్య ఆనాటి నా అనుభవాలు గడిచాయి. అదొక ఉద్రిక్తమయమైన సమయం. అప్పటికి నేను ఐదవ తరగతిలో ఉన్నాను. కల్లెడలో సంపన్న భూస్వామి మెర్రబెల్లి వెంకటేశ్వరరావుకు మా కుటుంబంపట్ల గౌరవం ఉండేది. మేము వరంగల్లు నుండి కల్లెడకు తరలి పోయాము. మా తాతగారు కోయిల్‌ కందాడై రంగాచార్యులు, గొప్ప పండితులు. పౌరాణికులుగా ఆయనకు గొప్ప పేరు ఉండేది. నేను ఆయనతో కలసి ఉండేవాడిని. ఆయన నన్ను ఎంతో ప్రేమతో చూసుకునేవారు. కల్లెడలో ప్రతాపురం రాఘవాచారి అనే ఆయన ఖాన్గీ (ప్రైవేటు) పాఠశాలపెట్టి నడిపేవారు. కవిత్వంపై కూడా చర్చలు జరిగేవి. కల్లెడలో ఉన్న రోజుల్లోనే సంపత్కు మారాచార్యతోకలిసి ''అంగదవిజయం అనే రచన చేశాను. రజాకార్లు, కమ్యూనిస్టులు కల్లెడ గ్రామంలోకే వచ్చేశారు. తిరిగి వరంగల్లు వచ్చాము. పరిస్థితులుచూసి బెజవాడ తరలి వెళ్ళాము. కట్టు బట్టలతో కదలిపోయాము. తిరిగి వరంగల్‌ వస్తామనుకోలేదు. ఇదీ ఆనాటి (1948 కి కొంచెంముందు) పరిస్థితి.
 మా తాతగారికి విజయవాడలోనూ విస్తారమైన శిష్యరికం ఉండేది.

అక్కడ కొత్తగుడి ప్రాంతంలో ఉండేవాళ్ళం. తాతగారు తిరిగి వరంగల్లు చూస్తాననుకోలేదు. వరంగల్లు శిస్యులు మా తాతగారి యోగక్షేమాలు తెలుసుకుంటూ ఉండేవారు. '''వరంగల్లులో నా వస్తువులేవీ నాకు వద్దు, వాటిపైనాకు పెద్దగా ఆశలేదు, నేను దాచుకున్న పుస్తకాలు పంపించండి- చాలు అని మా తాతగారు శిష్యులకు కబురుపెట్టారు. శిష్యులాయన పుస్తకాల్ని బూరుగు చెక్కపెట్టెల్లో పెట్టి బెజవాడకు పంపించారు. బెజవాడ లోని మున్సిపల్‌ హైస్కూల్‌లో మొదటి ఫారంలో చేరాను. మా బాబాయి సంపత్కు మారాచార్యులవారు రేపల్లెలో చదువుకునేవారు.
బెజవాడలో జీవితం పలువురు ప్రహుఖ సాహితీవేత్తల రచనలతో నాకు పరిచయాన్ని పెంచింది. చెళ్లపిళ్ళ వేంకట శాస్త్రి ఆ రోజుల్లో బెజవాడలోనే ఉండేవారు. విశ్వనాథ సత్యనారాయణ, గుడిపాటి వెంకటాచలం రచనలతో నాకు అపుడే పరిచయం అయ్యింది. మున్సిపల్‌ హైస్కూల్‌లో కారుమంచి కొండలరావు అనే గొప్ప ఉపాద్యాయుడు ఉండేవారు. తర్వాత ఆయన వరంగల్లులోనూ పనిచేశారు. వరంగల్లునుండి బెజవాడవచ్చేసరికి నా భాషలో మార్పుకనిపించింది.

బెజవాడలో బాగా కష్టపడ్డాం. రెండుమూడు ఇళ్ళు మారాము. కన్యకాపరమేశ్వరి ఆలయ  సత్రంలో ఉచిత వసతి దొరికింది. బెజవాడ జ్ఞాపకాల్లో తెెలంగాణ తాలూకు కొన్ని అపూర్వమైన సాంస్కతిక స్మతులున్నాయి. తెలంగాణలో బతుకమ్మ పండుగ అతి విశిష్టమైన ఉత్సవం. ఆనాటి కల్లోల కాలంలో వరంగల్లు నుండి బెజవాడకు ప్రాణాలు అరచేతిలో పెట్టుకొని తరలి వచ్చిన కుటుంబాల్లోని మహిళలు- బెజవాడలోనూ బతుకమ్మ పండుగ జరిపారు. బతుకమ్మల్ని పేర్చి బెజవాడ కష్ణా నదిలో నిమజ్జనం చేశారు.  ఇది నా జీవితంలో ఏనాటికీ మరచిపో(లే)ని సాంస్కతిక స్మతి.

తిరిగి మరోమారు తెలంగాణ జ్ఞాపల్లోకి వస్తాను. ఆనాటి వరంగల్లు హిందూ సమాజాన్ని ఆర్యసమాజం సంరక్షించింది. ఆర్యసమాజీయులు వీరోచితంగా వ్యవహరించారు. వరంగల్లు నగరంలో సనాతన ధర్మీయులు అనే మరో వర్ణం కూడా ఉండేది. వీరు ఆర్యసమాజీయుల ఆధునిక భావాలను వ్యతిరేకించే వారు. ఉభయ వర్గాల మధ్య స్పర్థలు ఉండేవి, అయితే అవి తీవ్రమైన సంఘర్షణల స్థాయికి చేరలేదు. హైదరాబాద్‌ సంస్థానంపై పోలీసు చర్య జరిగింది. ఆ ఏడాది అందరూ ఎంతో ఆనందంతో దీపావళి ఉత్సవాలు జరిపారు. పోలీసు చర్య అనంతరం మా కుటుంబం వరంగల్లు చేరుకున్నది. వరంగల్లులో ఆరోజుల్లో ఎ.వి.ఎస్‌ (ఆంధ్ర విద్యాభివర్థినీ పాఠశాల) చాలా ప్రసిద్ధిపొందింది. నేను మూడవ తరగతి అక్కడే చదువుకున్నాను. జాతీయోద్యమ నేపథ్యంలో ఆరంభమైన ఎ.వి.ఎస్‌.కు  ఎంతో గొప్ప చరిత్ర ఉంది.

వరంగల్లు నగర ప్రజా జీవన రంగంలో ప్రముఖులైన భండారు చంద్రమౌళీశ్వరరావు, ఎం.ఎస్‌. రాజలింగంతో పాటు ప్రసిద్ధ మేధావి పాములపర్తి సదాశివరావుకూడా ఈ పాఠశాలలో పనిచేశారు. 1949లో వై.కె. శాస్త్రి అనే ఆయన ప్రదానోపాద్యా యులుగా ఆ పాఠశాలకు వచ్చారు. ఆయన పూర్తిపేరు యద్దనపూడి కోదండరామ శాస్త్రి నెల్లూరు జిల్లావారు. హరిరాధాకష్ణమూర్తి అదే పాఠశాలలో పనిచేశారు. స్కూలు చరిత్రలో మేము చదువుకున్నకాలం స్వర్ణయుగం. మా పాఠశాలకు ఎందరో కవుల్ని, విద్వాంసుల్ని  ఆహ్వానించారు. విశ్వనాథ సత్యనారా యణ, సరిపల్లి విశ్వనాథ శాస్త్రి వంటి విఖ్యాత పండితతులు మా స్కూల్లో అద్భుతమైన ప్రసంగాలు చేశారు. పసివారికి సైతం తెలుగు భాషా సాహిత్యాలపట్ల ఆసక్తిపెరిగేందుకు ఈ వాతావరణం తోడ్పడింది. 1948-51 సంవత్పరాల మధ్య నాలో సాహిత్యాభిరుచులు అంకురించాయి.

మా బాబాయి సంపత్కుమారాచార్య సరికొత్త సాహిత్య ప్రపంచాన్ని చూపించారు. ఆయన ఆ కాలంలో బందరు సమీపం లోని చిట్టి గూడూరు విద్యాసంస్థలో చదువుకునేవారు. మట్టివాడలోని శీబ్దానుశాసన గ్రంథాలయం నా సాహిత్య పరిచయాన్ని బాగా పెంచింది. ఠంమాల రంగాచార్యుల వారనే పండితుడు పద్యకవిత్వాన్ని విడమరచి బోధించారు. నంది తిమ్మన్న, పారిజాతాపహరణం, కరుణశ్రీ, ఉదయశ్రీ కావ్యాల పరిచయం, మంధరం (రామాయణంలో భాగం) రంగాచార్యుల వారే బోధించారు. వాటిని బాగా అర్థంచేయించారు. వేయిపడగలు నవలను పరిచయం చేశారు. నాలో పద్యసంస్కారం వికసించింది. ప్రముఖ పరిశోధకులు దూపాటి రమణాచార్యుల వారు ఆరోజుల్లో వరంగల్లులో ఉండేవారు. ఆయన అప్పటికే ఉద్యోగ విరమణ పొందారు. ఆయనొక ఆర్ద్రమైన కవి. నాలో ఎదిగిన పద్యసంస్కారం మరింత వికసించేందుకు దూపాటివారు స్ఫూర్తినిచ్చారు. ఇదంతా నేను 6-8 తరగతులు చదువుతున్నప్పటిది. విశ్వనాథవారిని గురించి 1950లో బాగా తెలిసింది.

1951లో వరంగల్లు ఆంధ్రసారస్వత పరిషత్తు శాఖ ఉత్సవాలు ఎంతో ఘనంగా జరిగాయి. ఈ ఉత్సవాలకు విశ్వనాథ విచ్చేశారు. మూడునాలుగు రోజుల పాటు ఆయనతో సన్నిహితంగా ఉండే అవకాశం కలిగింది. విశ్వనాథ సోదరులు వేంకటేశ్వర్లు ఇక్కడ పనిచేశారు. 1952-53 సంవత్సరాల్లో నేను ఆయన దగ్గర చదువుకున్నాను. 1950ల ఆరంభంలో వరంగల్లునుండి రెండు పత్రికలు ప్రముఖంగా వచ్చేవి. అందులో ఒకటి కాకతీయ, పామలపర్తి సదాశివరావు, పి.వి.నరసింహారావు  కాకతీయ నిర్వహించారు. మరో పత్రిక 'ప్రగతి. ఇది భండారు చంద్ర మౌళీశ్వరరావు నిర్వహణలో వెలువడింది. ఈ రెండు పత్రికలకు  రచనలు పంపేవాడిని. ఆరోజుల్లో వరంగల్లు ఆంధ్ర సారస్వత పరిషత్తు శాఖ ఎంతో వైభవంతో నడిచింది.

వరంగల్లులో ఇంటర్మీడియట్‌ కళాశాల ఉండేది. (ఆనాటి నిజాం రాష్ట్రంలోని నాలుగు ఇంటర్మీడియట్‌ కాలేజీల్లో ఇదిఒకటి) ప్రసిద్ధ పండితులు చలమచర్ల రంగాచార్యులు, ప్రముఖ సంస్కత విద్వాంసులు ప్రమోద గణేశలాలే ఆ రోజుల్లో మా అద్యాపకులు. లాలే అద్భుతమైన వ్యక్తి! 1955లో ''సాహితీ బంధు అవతరించింది. నేను, పేర్వారం జగన్నాథం, చతుర్వేదుల నారాయణరావు ఇందులో  చురుకైన పాత్ర పోషించాము. తెలంగాణ రచయితల సంఘం రెండవ మహాసభలు జనగాములో జరిగాయి. దాశరథి, కాళోజీ, పుట్టపర్తి నారాయణాచార్యుల వంటి ప్రసిద్ధులు సభల్లో పాల్గొన్నారు. వి.పి.రాఘవా చార్యులు చక్కగా ఈ సభల్ని నిర్వహించారు. ఈ సభల్లోనే ''ఉదయఘం టలు కవితా సంకలనాన్ని ఆవిష్కరించారు.

1948 - 56 సంవత్పరాల మధ్య జ్ఞాపకాల్లో మా ''సాహితీ బంధు బందం ప్రముఖఘట్టం. సంస్థకు నేను వ్యవస్థాపక అధ్యక్షుడుగా ఉన్నాను. విశ్వనాథ సత్యనారాయణ మా సంస్థను ప్రారంభించారు. 1955లో బమ్మెర పోతన ఉత్సవాలు జరిగాయి. నాటి లోకసభ డిప్యూటీ స్పీకర్‌ అనంత శయనం అయ్యంగార్‌ ఈ ఉత్సవాలకు విచ్చేశారు.

యాభై అరవై సంవత్సరాల తర్వాత కూడా ఆనాటి స్మతి పరిమళాలు ఇంకా తాజాగానే ఉన్నాయి. అవి వరదలుగా పొంగివస్తున్నాయి. 1948-56 సంవత్స రాల సందిగ్ధ సందర్భంలో తెలంగాణ సాంస్కతిక అంతరంగపు వర్ణ చిత్రాలు ఇంకా అనావిష్కగానే ఉన్నాయి. ఈ వర్ణ చిత్రాలు వెలుగు చూడాలి. ఆ వర్ణ చిత్రాలకు బాష్యాలు కూడా రావాలి. 
వానపామే చుట్టలు చుట్టలుగా దిగుతుంది మబ్బు పుట్టల నింగి లోంచి జల జలా జర జరా పాకుతూ పారేందుకు అనుకూల ప్రవాహ శయ్యగా నేలని తలుస్తూ - సిమెంటు గచ్చులు  కాంక్రీట్‌ కట్టడాల ఆక్రమణలు కాలువలు మూసుకుపోయి వాచిన రహదారులు
బస్తీల, నగరాల వక్రీభవనాల వికృత ఆతిథ్యం  ససేమిరా సహించే లక్షణంలేని వాన పామే - తప్పుకుపో చూస్తూ  సందులు, మూలలూ వెతుక్కుంటుంది ఆగ్రహించడానికి ముందు  సంస్కారంతో సకల ప్రయత్నాలూ చేస్తుంది అడ్డంకులు దాటి ఆరుబయళ్ళకు పోదామని ....
కానీ వీధులు రౌడీలయిన నగరాల గుండాగిరీ వెకిలిగా కాంక్రీటు ఆడుగులేస్తూ శతాబ్దాలుగా నిరవధికోత్సాహంతో నీటినీ, నిప్పుని, చెట్టుని, పుట్టని, వాగుని, వంకనీ,  చిరుతనీ, దప్పినీ, పిచ్చుకనూ, ఏనుగునూ, వేరే దారి చూసుకోమంటోందన్న విషయం తెలిసాక అంతరించిన జాతులు, అరణ్యాల, జలవనరుల బాకీ తీరని ప్రతీకారాల మేటమీంచి.

ఒళ్ళు మరిచిన కోపంతో జల బుసలతో   వాన కాల సర్పమై శతకోటి శిరసులతో పాకుతుంది.దారివ్వని సిమెంటు కాఠిన్యాలను కాదని  ఇళ్ళల్లో కొస్తుంది - ఎత్తుల కెగబాకుతుంది ఇళ్ళూ, ఊళ్ళూ,వూళ్ళూ జలాశయాలు చేసి అనకట్టల బట్ట తలలు నిమిరి వానపాము నీటి నియంతృత్వాన్ని ప్రకటిస్తుంది నేల నలు చెరగులా ఉపగ్రహాల వాతావరణ కాల జ్ఞానానికి పరిశీలకుల  అంచనాలకీ  వరద నివారణా సామర్ధ్య ఆర్భాటాలకూ అందని రహస్య ఒప్పందముంది వానపాముకు అలిగిన ప్రకృతితో, అలిగిన బంజరుతో,  గుండే పుండయిన కొండతో,  ఖనిజబలం కొల్లగొట్టబడ్డ బావురుమను నేల గోతితో - ఇదొక పురాతన ప్రతీకార ప్రక్రియ పల్లాలను జలసమాధి చేసి, నగరాలను ముట్టడి వేసి , రోడ్లు తగ్గొట్టి, రైలు పట్టాలు వంచి రాస్తా రోకో అమలుపరిచి .

మోగిస్తుంది సమూల యుద్ధ జల తరంగిణిని వానపాము - హెలికాప్టర్లు ఎగరవచ్చు ఆహారపు పొట్లాలు కురియవచ్చు మనుషులు ఎండుపిడకలై  నానుతూ తేలవచ్చు -వానపాము ఎత్తిన నీటి కత్తిదించదు మన ఘన నాగరికత నీళ్ళోడేలా చేస్తుంది . బతుకు పూలను చివికించి  రేకలను పెకలించి జల బలి తీసుకుపోతుంది -తగ్గుముఖం పడుతూ ఏకదిశాభిముఖ అభివృద్ధి వ్యాకరణం  సరి చూసుకోమని హెచ్చరికలు వదిలి వెళ్తుంది . సహయాల కాకిలెక్కల యంత్రాంగ కర్మాకాండనలా వదిలేస్తే...'ఖబడ్దార్‌ సందేశం స్పష్టమే -నీరు, గాలి, నిప్పు, నింగి, నేల ఇవే చిరునామా ఐనవాడు మూలాలను నిరాదరించే స్వలాభాపేక్షుడయితే అమేయ నిరసనల బ్రహ్మండ మౌలిక శక్తి గల వీటిలో ఏ ఒక్కటి ఎదురుతిరిగి, కట్టుతప్పి నిరసనల గళమెత్తినా ఆ మహోగ్ర రూపం ముందు, విరుచుకు పడే దాడి ప్రళయోత్పాతం ముందు
మనిషి వానపామే.    

ఇన్ని రోజులు ఇల్లు
నిశబ్దంగా వుండేది
కాదంటే
పత్రికలు పుస్తకాలు
చదువడాలు రాయడాలు
అప్పుడప్పుడు
మిత్రుల రాక పరామర్శ అంతే
 
ఇన్ని రోజులు
ఇల్లంతా మౌనంగా ఉండేది

ఈ మధ్య
మా మధ్యలోకి
మనుమని రాకతో
సందడి సందడిగా వుంది

తెల్లారితే పొద్దూకితే
మనుమనిగురించిన
మనుమడులయించిన
గావురాల ముచ్చట్లు

కదిలితే నవ్వుతే
కూసుంటే అంబాడితే
పిలిస్తే ఎత్తుకొని
చేతులు చాపితే
ఇల్లంత ఒక వసంత రుతువు కదిలి
కలియ తిరిగినట్టు
ఎండిపోయిన ఒక వాగు
ప్రవహించినట్టు
ఒక సంతోష సంబురపు ఉత్సవం

ఇప్పుడు మా మనమడు
స్వతహాగా నిలబడి
మూడు గీరెల బండితో నడుస్తున్నాడు
చిరు అడుగులతో
భవిష్యత్తు తరాలకు పాద ముద్రలను మిగిల్చి
అన్ని ముద్రలతో మా మనస్సుల్లో
తనదంటూ ఒక అనితరమైన ముద్ర వేస్తున్నాడు
చక్రాల బండి గంటను ఠన్‌...ఠన్‌...కొడుతూ
మున్ముందుకు కదిలిపోతున్నాడు
కలం గూటిలోంచి అక్షారాల పక్షుల్ని ఎగరేస్తున్నాడు కాగితం ఆకాశంలోకి ఛందో బంధాల నుండి భావ జటిలత నుండి ప్రజా భాషలోకి కవిత్వాన్ని మళ్ళించాలంటే ''కవి నిరంకుశుడు, స్వేచ్ఛా విహంగం అంటాడు. 'కమిట్‌ మెంట్‌ అవసరమంటే ''భాషలోనా భావంలోనా శిల్పంలోనా శైలిలోనా అనుకురణలోనా అనువాదంలోనా.. ప్రశ్నిస్తాడు విశ్లేషణ వైచిత్రి, సామాజిక స్పృహ కవిత్వంలో ప్రతిబింబించాలి ఛాందస భావాలకి స్వస్తి పలికి కొత్తపంథా అనుసరించాలంటే ఆ ఆలోచనే స్పందించ దంటాడు., మాటల్లో నలుగురు కలిసిన బాటల్లో వానలా ఒలికిపోతుంటాడు గాలిలా ఉలికి పడుతుంటాడు .

రాసే రాతల్లో మాత్రం నిఘంటువుల్లోంచి ఎవరికీ చిక్కని పదాలను ఏరికొచ్చి కుస్తీ పడుతుంటాడు..,పస్తీ వేస్తుంటాడు
భావం పుట్టితే పదాలు దొరకవు పదాలు దొర్లితే భావం చిక్కదు రెండూ కుదిరితేే శిల్పం ఉండదు రాసిందేమైనా అచ్చులో కనిపిస్తే చాలు
తన వాళ్ళ దగ్గర నుంచి పరిచయం ఉన్న ుఖమైనా సరే ఇట్టే చెవులు కొరికేస్తాడు కాదన్న వారి గుండెలు పెరికేస్తాడు శ్రీశ్రీ,ఆరుద్ర, తిలక్‌, సినారే, దేవులపల్లి తలో దారి వీరు.,ఏ వైపు వెళ్ళినా చిక్కుకొన్నాడు వీరి జడిలో ! 

కథానిక శతజయంతి సందర్భంగా కథావేదిక తరపున ఉప్పల నరసింహం నిర్మించిన 'మాజికల్‌ మునిపల్లె లఘు చలన చిత్రాన్ని కథా బుషి, కేంద్ర సాహిత్య అకాడమీ పురస్కార గ్రహీత మునిపల్లె రాజు మనస్సు, హదయం, ఊహాలోకం, జీవితాలలో నిశితంగా తొంగిచూసి ఆయన సంపూర్ణ వ్యక్తిత్వాన్ని సుస్పష్టంగా ప్రదర్శించే ప్రయత్నంగా పరిగణించవచ్చు.

ఈ లఘు చిత్రంలో ''మాజికల్‌ రియలిజం కథలు నుంచి ''నిష్క్రమణ ద్వారం కథ అక్షర రూపంలోనూ, శ్రవ్యరూపంలోనూ మధ్య మధ్య స్థిర దశ్యాలతో ప్రదర్శించారు. తెలుగు కథా సాహిత్యంలో ఇటువంటి కథ ఉందని గర్వంగా మనం చాటి చెప్పుకోదగ్గ కథ రాజుగారి మాజికల్‌ రియలిజం కథల్లో మరోకథ ''వీరకుంకుమ. దాన్ని కూడా చేర్చితే బాగుండేదని అనిపిస్తుంది. శరత్‌చంద్ర, ప్రేమ్‌చంద్‌ కథలు చక్కని పోటోగ్రాఫ్‌లు ఐతే ''వీరకుంకుమ అద్భుతమైన పేయింటింగ్‌ అని ఈ సమీక్షకుడి అభిప్రాయం. ఈ లఘచిత్రంలో వివిధ సామాజిక అంశాలపై మునిపల్లె భావాలను అందించడం బాగుంది.

కథకు హద్దులు ఉండకూడదు
రాజు కథకు ఒక నిర్వచనం కాని హద్దులు కాని ఉండకూడదని అంటారు. కథను చట్రంలో బిగిస్తే భావ వ్యక్తీకరణ స్వేచ్ఛ నినాదాల క్రిందపడి కథ నలిగిపోతుందని కూడా వాపోతారు. మనం కేవలం మకాలీన సమాజానికి బాధ్యులం కాము, భావితరాలకు కూడా బాధ్యులం అని కూడా గుర్తుంచుకోవాలని అంటారు రాజు.
పత్రికా రచన సజనతో శాశ్వతత్వం    
సజనాత్మక పత్రికారచనే శాశ్వతంగా నిలుస్తుంది. గాలివార్తలు, సంచలనాత్మక వార్తలపై ఆధారపడిన పత్రికా రచనలు తాత్కాలికంగానే ప్రాచుర్యం పొందుతాయి అని రాజు అభిప్రాయం.

సినిమాలు - జనాదరణ
నాగిరెడ్డి, చక్రపాణివంటి చలనచిత్ర మేధావులు సైతం శరత్‌చంద్ర, ప్రేమ్‌చంద్‌ వంటి మహామహుల సాహిత్యాన్ని చిత్రాలుగా మలచడానికి సాహసించ లేదు. ఆ పని తమకు తలకుమించిన భారంగా భావించారు వారు. బైసికల్‌ దీఫ్‌లాంటి ఇటాలియన్‌ చిత్రాలలో నియోరియలిజం తనతరం వాళ్ళను చాలా ప్రభావితం చేసిందని అంటారు. ఆ కోవకు చెందిందే హెచ్‌. రామనాథ్‌ అనే తమిళ నిర్దేశకుడు నిర్మించిన చిత్రం ''విడుదలై (విముక్తి) అనిపేర్కొటూ అది జనాదరణ పొందలేదని చెప్తారు. స్క్రిప్ట్‌ ఎంత కాంప్లెక్స్‌గా (జటిలంగా) ఉంటే నిర్దేశకుడు ఆ చిత్రాన్ని కళాత్మకంగా అంత ఉన్నతస్థాయికి తీసుకెళ్ళగలడని నా నమ్మకం అంటారు రాజు.

ఉత్క్వష్ట కథకుడు రాజు : దాశరథి రంగాచార్య
ప్రసిద్ధ రచయిత దాశరథి రంగాచార్య మునిపల్లె ఎంత ఉత్కష్ట కథకులో అంత మంచి మనిషి అనీ, ఆయన కథల్లో ఆయన మానవత్వం ప్రతిఫలిస్తుందనీ అంటారు. నైమిషారణ్యం వెళ్ళి వచ్చాక ఆయన రచనలలో గొప్ప మార్పు వచ్చిందని అభిప్రాయ పడతారు.

కథానిక కొత్తపుంతలు
''మాజికల్‌ రియలిజం కథలుద్వారా రాజు తెలుగు కథానికచే కొత్తపుంతలు తొక్కించారు. ఆయన మాజికల్‌ రియలిజంను ఈ విధంగా నిర్వచించారు. 'భౌతిక దష్టికి గోచరించే వాస్తవాలు వెనక దాగివున్న అతిలోక వాస్తవాల్ని వెలికి తీసే సాధనే మాజికల్‌ రియలిజం... దీన్ని అనితర సాధ్యంగా నిర్వచించిన ఆద్యుడు వ్యాసమహర్షి. మహాభారత కథల్లో వందల కొలది ఆఖ్యానాలలో యిటువంటివి మహాద్భుతంగా గోచరమవుతాయి.
చిత్రాలతో 'తమ్ముడి కథలు

''తమ్ముడి కథలుఅనే శీర్షికతో మునిపల్లె అన్న యం.పి.రాజు తమ్ముడిగురించి రాసిన అసంపూర్ణ వ్యాసం కూడా అక్షర రూపంలో అక్కడకక్కడ స్థిర చిత్రాలతో ప్రదర్శించారు ఈ ఫిల్ములో. దీంట్లో ఆయన జీవితంలో ముఖ్య సన్నివేశాలు, సంఘటనలను అన్న పేర్కొన్నారు. కాలువలో యానాది పిల్లవాడిని ఎవరో కొట్టి తోసివేయగా తమ్ముడు ఆ పిల్లవాడికి తనచొక్కా దానం చేసిన ఉదంతం ఎంపి రాజు మునిపల్లె ఆర్ద్రతకు నిదర్శనంగా చెప్పారు.

సామాజిక ఆదర్శ వాది మునిపల్లె: శ్రీ విరించి
ప్రముఖ రచయిత శ్రీవిరించి రాజు జీవిత అనుభవాన్ని చక్కని కల్పనతో రంగరంచి సామాజిక యధార్ధవాదాన్ని రాజు మనముందుంచారని పేర్కొంటారు. మునిపల్లెవారి సన్నిహి తులైన డాII పోరంకి దక్షిణామూర్తి, శీలావీర్రాజు, ఆర్వీ యార్‌,విహారి,శ్రీపతి అభిప్రాయాలను కూడా చేర్చి ఉంటే ఈ లఘుచిత్రం సమగ్రంగా ఉండేదనిపిస్తుంది.
రాజు దష్టిలో భారతీయతత్వం, కమ్యూనిజం వేరు కాదనే వ్యాఖ్యతో లఘచిత్రం ముగుస్తుంది. సాహితీ అభిమానులకూ, పరిశోధకులకూ, తర్వాతి తరాలకూ పనికొచ్చే ఇటువంటి చక్కటి శ్రవ్య, దశ్య దస్తావేజు రూపొందించిన ఉప్పల నరసింహం,వారి బందం అభినందనీయులు. 

ఆడుకుంటూ ఆడుకుంటూ
అంబాడటం
అంబాడుతూ అంబాడుతూ
కూర్చోవడం
కూర్చోని కూర్చోనీ

గోడలను మంచాలను
తల్లి చెంగులను పట్టుకు నిలబడడం

అప్పటి వరకూ
అంతనవన్నిటినీ అందుకోవడం
అప్పటి వరకూ
అనుకున్నవాటిని పొంది నవ్వడం

పై నుంచి
చిన్న గిన్నెను ఎత్తేయడం
గిన్నెమీద చెంచాతో కొట్టడం
చిత్ర విచిత్ర శబ్దాలలో శతాబ్దాల చింతన

మొట్ట మొదటిసారిగా
అమ్మ అనడం అమ్మమ్మను పిలవడం
లో లోపల ఏవేవో కొన్ని
పదాలను గుణాయించుకోవడం
పెదవుల పై పైననే ఉచ్చరించడం

మొదట పలికిన మాటతో
మా ముఖాలన్నీ నవ్వుతూ వెలుగుతుంటాయి
ఆ వెలుగు జిలుగులో
మనుమడు
నిశబ్ద చక్రాల చూపులు
ముందెప్పుడూ లేనంత
మనుమని రోజూ
కొత్తకొత్త విన్యాసాలతో
మేము మరింత కడమీరిపోతున్నాం      
sasthriఎంతమంది కథకులున్నా 'ఒకడు కవనశర్మ అనాల్నిందే. ఎన్నెన్ని కథలున్నా 'ఇవి కవనశర్మ కథలు అని గుర్తించా ల్సిందే. అటువంటి ఒక ప్రత్యేకత గల రచయిత కవనశర్మ వత్తికి విభిన్నమైన రచయిత.
ఒక్కొక్కసారి శైలిని బట్టి చలమా? అనిపి స్తుంది. మరొక్కసారి రావిశాస్త్రి కామోసు అనిపిస్తుంది. ఇంకొక్కసారి ''లోనారసి నప్పుడు కాదు కవనశర్మే అనిపిస్తుంది. శ్రీశ్రీ కవిత్వాన్ని తూచే తూకపురాళ్ళు లేవంటూనే చలం మహాప్రస్థానాన్ని తూకంతో వివరించాడు. నిజానికి ఎవరి రచనైనా 'సింపుల్‌ బాలెన్స్‌లోలాగా తూచలేంకూడా. మనతూకాలన్నీ అటూ ఇటూగా మాత్రమే...!
కవనశర్మ కథలు నేలవిడచి సాముచెయ్యవు. జీవిత వాస్తవికత లేదా సామాజిక వాస్తవికత ఉంటుంది. అది సీరియస్‌గా ఉద్యమ రచయితల కోవలో ఉండనే వుండదు. కానీ వాళ్ళకంటే తీవ్రంగా ఉండే రచనలివి. మనల్ని నవ్విస్తూ ఏడిపిస్తాయి. ఏడిపిస్తూ నవ్విస్తాయి. కవిత్వంలో ఇటు వంటి లక్షణాన్ని ''విషాదమాధుర్యం అన్నారు. వస్తువుతో పాటు శిల్పం లేకపోతే కథైనా కవితైనా సంపూర్ణం కాదు. అది పాఠకుడిపై ముద్రవెయ్యిలేదు. కథలో కవనశైలి కొత్తదేమీ కాకపోయినా చాలామంది వచనంలో కవితాశైలిని స్వాగతించ లేరు. మరీకవిత్వం రాయకూడదు గానీ కవిత్వస్పర్శ అవసరం. అటువంటి కవనశైలి కవ్యశర్మ కథల్లో అడుగడుగునా ఉంది. అందుకే వీరికథల్ని 'కవనకథలు అనవచ్చు. అధిక్షే
పం, వ్యంగ్యం,గూఢోక్తి, శ్లేష... వంటివి వీరికథల్లో ఎక్కువ.
''ఆకాశంలో తెల్లని మేఘాలమధ్య నలుపు అక్కడక్కడ తెల్లని పత్తిలో నల్లనిగింజలలాగా కనిపించటం మొదలు పెట్టింది.
''సత్తిరాజు నీళ్లలో పడేసిన చేపలాగా ఇటూఅటూ తిరగటం మొదలు పెట్టాడు. అదే ఆఫీసు రాక్షసులు రాజ్యమేలేతున్న అడవిలాగా ఉంది సింహాచలానికి. అతను రావిచెట్టుకింద మోక్షం కోరి తపస్సుచేసే మునిపుంగవుడిలాగా కూర్చున్నాడు. అతను కాలుస్తున్న చుట్టనుంచి పొగటాంకు నిండా కల్తీ డీజల్‌ నింపుకున్నలారీ అప్పుడే విడిచిన పొగలాగా నల్లగా ఉంది. లోపలగదిలో లైసెన్సులిచ్చే ఇన్‌స్పెక్టర్‌ రాజు యమధర్మరాజులాగా కూర్చున్నాడు. నరకంలోకి అవసరంకొద్దీ అడుగు పెట్టిన పుణ్యాత్ముడిలాగా నిర్భయంగా నిలబడ్డాడు పాపారావ్‌
మొదటి ఆలంకారికోక్తి రచయిత భావుకతకి సంబంధించింది. ఉపమా నం సరికొత్తగా అనుభవం లోదిగా వుంది. రెండవ ఉదాహరణ కథావస్తువుకి సంబంధించింది. కథకి పునాదివంటిది. సమకాలీన దుస్థితికి అద్దంపట్టేది. ఆర్జీవ్‌ ఆఫీపును ఉపమా నాలద్వారా కళ్ళకి కట్టించే పనితనం అది. సమాజం లో కుహనా అభ్యుదయవాదులు, రెండునాల్కల ప్రగతిశీలవాదులు ఉన్నారు. ఇటువంటి వారిపై చురక వెయ్యిడం కవనశర్మకి అలవాటే. మచ్చుకి-
''నాకు మంచి రోజుచూసుకుని ప్రయాణం చెయ్యటం మీద నమ్మకం లేకపోయినా వెళ్తున్నది ఇంటర్వ్యూకి కనుక మంచిరోజు చూసుకునే బెంగుళూరులో బయల్దేరాను (నాకు దేముడంటే నమ్మకం లేకపోయినా ముఖ్యమైన పనులున్న రోజున దేముడికి దీపం పెడతాను
కథలోకి కథకుడు ప్రవేశించడం కొత్తేమీకాదు. కానీ ప్రవేశించినట్టు తెలియనివ్వకుండా ప్రవేశించ డమే శిల్పం. ఆ శిల్పం మధురాంతకం రాజారాం వంటి వారిలో చూస్తాం. కవనశర్మలోనూ చూస్తాం.
''నాకు మనుషులను ఎనలైజ్‌చేయడం సరదా! అందుకనే నాకు స్నేహితుడనేవాడు మిగలకుండా పోతూవుంటాడు. అయితే ఈ సరదావల్లే సుదీర్ఘ ప్రయాణాలు బోరుకొట్టవు. తగినంమేత మెదడుకు లభిస్తుంది.
- ఇది వ్యక్తిత్వ వికాసానికి సంబంధించిన అంశం. ఎంతైనా వ్యాఖ్యానించటానికి అవకాశం ఉంది.
'' వయస్సు పెరుగుతున్నకొద్దినాలోని ఆదర్శ వాది నీరించిపోతున్నాడు- అనేది పరమసత్యం. నూటికి ఎనబై మందికి వర్తించే సూక్తిఇది.
''డబ్బులేక మనుష్యులు లేమిని అనుభవించరు. తప్తిలేక అనుభవిస్తారు
- ఇది అక్షరాక్షర సత్యమే. పోతన ''తప్తి జెందనివాడు సత్తద్వీపముల నైనంజక్కంబు డునే? అన్నాడు.
మనం నేర్చుకోవల్సిన పాఠాలు కూడా కవనశర్మ కథల్లో ఉంటాయి. కావ్యాలలో లాగా కాంతాసమ్మితమైన ఉపదేశం వుంటుంది. సూక్తి వైచిత్రికూడా కావసినంత ఉంటుంది.
1. ''అవకాశం ఒక్కటే మనిషిని చెడుమార్గం పట్టించదు. మనిషిికి వ్యక్తిగతంగా కొంత చెడు ప్రకతికూడా ఉండాలి
2. ''ఈ కాలంలో జీవించవలసిన నవతరం వాళ్ళ అవసరాలికి తగిన నిర్ణయాలు తీసుకుంటారు. మనకవి ఆమోదయోగ్యం కాకపోయినా మనం ఆటంకపరచరాదు
3. ''భేదం ఆకర్షణకి మూలం: వ్యతిరేక ధవాలు ఆకర్షించుకుంటాయి. ఆడామగా కాంపిటీ టర్స్‌ కాదు, కాంప్లిమెంటరీ
సంభాషణా చాతుర్యం, ఉక్తి చాతుర్యం కవన శిల్పమేకాదు కథాశిల్పం కూడా. ఈ శిల్పం పుష్క లంగా ఉన్న రచయిత కవనశిల్పం. కథప్రారంభిస్తే అలా అలా చదివింపజేస్తుంది. ఆలోచింపజేస్తుంది. గిలిగింతలు పెడుతుంది. మనల్ని చూపిస్తుంది.
''ఇంజినీరింగ్‌లో సీటు నీకు తప్పకుండా వస్తుంది. రాకపోయినా నష్టంలేదు. ప్రపంచంలో అందరూ ఇంజనీర్లుకాదు- రామారావు
''ఇంజనీరింగ్‌ గొప్పచదువుకాదనుకొంటే మీరెందుకుచదివారుట!- సీత
''చదివాను కనకే అది గొప్పది కాదని తెలిసిపోయింది
.... ఇదొక చిన్న ఉదాహరణ. కవనశర్మ కథారచనలో వాడుకభాష లోని పొగసు ఉంటుంది. ఆ పదాలు కొన్ని ఈ తరం వాళ్ళకి తెలీకపోయినా భాషకి పదును తెచ్చేపదాలివి- భావానికి బలమిచ్చే పదాలివి.
ఉదా: ''తుఫాను కోస్తా ఆంధ్రప్రాంతానికి కొట్టొచ్చునని...
''పావలా డబ్బులు పారేస్తే...
''అభిమానాలు కొట్టొచ్చినట్టు కనిపిస్తాయి
'' ఎవరికీ నిద్రపట్టి చావలేదు
''చిమ్మచీకటి,'' అందరిచేతులు తడిపి
''మీరోపాలొచ్చి చూసి, ''చాల్లెండి బడాయిలు
''ఎదవన్నరెధవా,''పుచ్చెలెగిరిపోతాయి
''ఉన్నడబ్బులన్నీ గోక్కుని లోనుతీసుకుని బావ గారు కొనేశారు.
కథారచనకి వస్తు నిర్వహణ అన్నిటి కన్నమిన్న యైన శిల్పం. ఇది కవనశర్మకి సహజంగా అబ్బిం దని తెలుసుకుంటాం. ముఖ్యంగా ''ఇచ్చట మనుషుల్ని కొనవచ్చును అనే కథ చదివితేచాలు కవనశర్మ కథాకథన నైపుణ్యం అవగత మవుతుంది. మనుషుల స్వభావాలు స్కానింగ్‌ చేస్తేతప్ప ఇటు వంటి కథలు రాయలేరు. కవనశర్మ కథలన్నీ మిత్ర సమ్మితాలు, కాంతాసమ్మితాలు. అయితే నవ్విస్తూ, కవ్విస్తూ సాగుతాయి. లోకపరిశీలనతో రాసిన కథలు. వందేళ్ల తెలుగుకథకి కవనశర్మ కథలు కొత్తచేర్పు. నిజంగా కవనశర్మ కథలు చదవడం ''ఒక ఎడ్యుకేషన్‌!!
(కవనశర్మ సప్తతిమహోత్సవం సందర్భంగా) 

బతుకు సత్యం
- సాఫ్ట్‌వేర్‌ మిథ్య
గెలుపు సరే బతకడం ఎలా అన్నదే
ఇప్పుడు మిలియన్‌ డాలర్‌ ప్రశ్న!
నాకేం సంబంధం? బివేర్‌ ఆఫ్‌ సాఫ్ట్‌వేర్‌ సంబంధం!
అంతా బీరకాయపీచు! సాఫ్ట్‌వేర్‌ నాచు!
పాకుడురాళ్ళ గచ్చు! సాఫ్ట్‌వేర్‌ ఉచ్చు!
బుద్ధిమాంద్యం గాళ్ళ బుర్రలో పుట్టింది ఆర్థికమాంద్యం!
మొన్నటిదాకా అతిప్రేమ!  ఇప్పుడు పరమ అసహ్యం!
వాడి జేబు దోచేసి అందరూ ఆస్తులు పెంచుకున్నారు!
వాడి అప్పులన్నీ క్రెడిట్‌ కార్డుల స్టేట్‌ మెంట్లలో నిక్షిప్తం!
అద్దెలు పెంచేశారు! ధరలు పెంచేశారు!
వాడు అమీర్‌ పేటలో వెలగబెట్టిన'అరకొర
నైపుణ్యాలకి అమెరికా పంపించి 'ఆహా అన్నారు!
ఊతప్పం తినేవాడికి పిజ్జా పెట్టించి పిచ్చెక్కించారు!
సహకార బ్యాంకులోకి 'ఎంటర్‌ అవలేని
నిరక్షర సాఫ్ట్‌వేర్‌గాడికి అమెరికన్‌ బ్యాంకు క్రెడిట్‌ కార్డు అంటగట్టారు!
అప్పుచెయ్యగల సత్తా ఉందన్నారు!
వెంటాడి, వేటాడి వేల అప్పులిచ్చారు!
సత్యం సత్యం నీ సాప్ట్‌వేర్‌ సంపద
పునస్సత్యమని పునరుద్ఘాటించారు!
కొలువిచ్చినవాడి చిరునామా కష్ణజన్మస్థానం!
కొలువు పోయిన వాడికి మిగిలింది పంచనామా, పోస్టుమార్టం!
మీసాలుకూడా రాని కుంకలు అలారం పెట్టుకుని
మరీ వీసాలకోసం చిలుకూరిబాలాజీ చుట్టూ అరికాళ్ళరిగేలా తిరిగారు!
నామాల దేవుడు నామాలు పెట్టేశాడని
తెలిసేలోపు సాఫ్ట్‌వేర్‌ ఇంజనీరు
'హార్డ్‌లైఫ్‌ భరించలేక పత్తిరైతులా చితికి రాలిపోయాడు!
సాఫ్టవేర్‌ కిలకిల్లాడినపుడు మీ హార్డ్‌వేరు గలగల్లాడించుకున్నారు!
ఇంటలెక్చువల్‌ ఇన్‌ఫీరియర్‌ మిడిల్‌ క్లాసుకి
మీ 'గ్రీడీ ఇంజెక్షనిచ్చారు!
యాక్టివ్‌గా ఉండేవాడి బతుకు ముఖచిత్రం మీద
కరెన్సీ ఆకర్షణల యాసిడ్‌ పోశారు!
ఆర్థిక మాంద్యం లేదంటార్రా
ఇంటలెక్చువల్‌ యూనక్స్‌! మీ పిల్లలు'హార్వర్డ్‌ కెళ్ళాలి!
మా పిల్లలు డిగ్రీతో నీ 'బ్యాక్‌వర్డ్‌
వరల్డ్‌ ఆఫీసులో 'నాలెడ్జ్‌ వర్కర్స్‌ లా కూలి చేయాలి!
అనుబంధాలన్నీ ఆర్థిక సంబంధాలే
అన్న సిద్ధాంతానికి మార్క్సు ఇప్పుడు బాగా వచ్చాయి
అనుబంధాలన్నీ పారమార్థిక సంబంధాలని ఇంకా
చావని మిడిల్‌ క్లాసు బడాయి!
'అడిగిన జీతం బియ్యని మిడిమేలపు
కొలువు నువ్వు వదిలె§్‌ు నాన్నా అని ప్లిలల కోరస్‌!
క్రెడిట్‌ కార్డులు, డెబిట్‌ కార్డులు, పాన్‌ కార్డులు,
ఫాస్ట్‌ బైకులు, పిజ్జాకేకులు,
రేసుకార్లు, ఫోన్‌ యాడ్‌ కుక్కలు మాత్రమే
బతుకని చెప్పిన కంపెనీలన్నీ మాయమైపోయా§్‌ు!
కాపురాల్లో 'కలలు కరిగి, గడపల చెలియలికట్ట దాటిన కన్నీటికడలి!
మాంద్యం మనిషై నడిచొస్తే నాకు చూపించరూ!
బ్లేడుతో మెడకోసేసి జైలుకెళ్ళి సాఫ్ట్‌వేర్‌ సత్యం,
జగం మిధ్య అన్నవాడి దర్శనం చేసుకుంటాను! చల్లా రామఫణి 


జూలూరి గౌరీశంకర్‌

rainదోసిళ్ళు నింపే దప్పిక
గొంతు తడిపినా, కోసినా నీళ్ళే
సుఖానికి, దు:ఖానికి నీళ్ళే
గుంపుకు నీళ్ళే, ముంపుకు నీళ్ళే
ఓ ప్రవాహమా
పెంచి పెద్ద చేసిన చేతులే నరికినట్టుంది
కష్ణమ్మా నువ్వు మా ప్రాణం
నువ్వే మా ఊపిరి, నువ్వే మా బువ్వ గదే
నువ్వు పొంగితే మునిగేది నా నేలే
తెగేది నా పేద పేగులే
నువ్వు నా కందకుండా పోతుంటే
తల్లి స్తన్యం అందని బిడ్డనై గుక్కపట్టా
ఎండిన మా పెదవాగుపై
నీ విలయంతో తెగిన జీవ కట్ట
నిన్ను ఒడి చేర్చుకొనే కట్టలు కట్టలేకపోతున్నా
సెలిమిలో జలప్రళయాలొద్దు
దోసిళ్ళు నింపే దప్పిక తీర్చు
ఆగ్రహించకే కష్ణమ్మ
నా కనుకొసల కన్నీళ్ళు కాకుండా పొంగవే
్థ జూలూరి గౌరీశంకర్‌

 తావిరెక్కలు
మధుర చంద్రాతపములోని
మార్థవాన
చూపుతడసిన చాలును
చివురులెత్తు
శైశిర తమోభిసారిక
చైత్ర లతిక

సౌరభోచ్ఛ్వాసముల
వెదజల్లు మునక
లీదుచున్నాదిగాని
తోటేటి నీట
నా హృదయమిప్పుడరవిచ్చు
నవక స్యంది

పూతవెన్నెల వానలో
పూవు తడిసే
తడిసి తలమూచి రమ్మని
తొడిమే పిలిచె
ఆత్మకపురంపుటారని
అనగళించే

సమయ లావణ్య
రేఖాప్రసారమొకటి
పొదల గుడిచుట్లు
తిరుగుతు పొద్దునేలె
పరిమళమ్మున కాకృతి
పవనుడొత్తె

ఉదయ సంధ్యా నవాంశువు
లదమ బడి
తోటగానికి పూవుల తోరమిల్లి
క్రమ్ముకొనిపోవు
నా వ్రాతకలిసె తావి

మోహనమ్మైన నీ
ప్రేమమూర్తిలోన
అవ్యయానంద మధుర
రేఖాంచలముల

దిద్దుకొనుచుందు
మొగలి పొత్తికల నాన్చ 

శ్రీశ్రీని తలచుకుంటే సింహాచలం గుర్తుకువస్తుం దంటారు ఇంద్రగంటివారు. ఎందుకంటే-కొండమీదకు వెడుతూవుంటే మొట్టమొదట కళ్ళు చెదరగొడుతూ కనిపించేది ఆకాశధార. దాని ఉరవడీ,పరువడీ చూస్తే సంభ్రమాచర్యాలు ముంచుకువస్తాయి. దగ్గరకు వెళ్ళడానికి, దానిలో తలపెట్టడానికి తగనివెరపు -కాని వదలలేం. కాని అది స్వయం జలపాతంకాదు. దానిమూల స్రోతస్సు వెంటనే కనపడకుండా ఒక మూలుంది. దానిని పుట్టుధార అంటారు. లోకంలో కదిలిపోయి మెచ్చుకునే''మరోప్రపంచానికీ, ''జగన్నాథ రథచక్రాలకూ అంత బలమిచ్చింది ఒకమూల స్రోతస్సు. అదే సంప్రదాయ కవిత అంటారు ఇంద్రగంటి హనుమచ్ఛాస్త్రి.

శ్రీశ్రీ ''ఐ అనేరచనలో ''లోకాలు భవభూతి శ్లోకాలు... నామహోద్రేకాలు
అని వ్రాశారు. తెలంగాణా రచయితలసభలో కప్పగంతుల లక్ష్మణశాస్త్రి ప్రాసంగికంగా ''వితరతి గురుఃప్రాజ్ఞే విద్యాం యథైవతథా అనేశ్లోకం చదివి అర్థం చెబితే పక్కనే ఉన్న శ్రీశ్రీ ఆ శ్లోకార్థాన్నే మననంచేస్తూ బసలోకి వచ్చేదాకా భవభూతి చురుకును ప్రశంసిస్తూనే ఉన్నారు-ఆ భవభూతిభావస్వాతంత్య్రం, విమర్శలనిర్లక్ష్యం, అహంకారం-ఇవన్నీ మనసుతో పట్టుకున్నారు-శ్రీశ్రీ. లేకపోతే ఆ''ఐఅనేరచనలో మరోకవిని ఎందుకుస్మరించలేదు? ఒకపదునైన భావం చెవినపడితేచాలు శ్రీశ్రీ వలలోపడకుండా తప్పించు కుపోలేదు అంటారు ఇంద్రగంటిహనుమచ్ఛాస్త్రి.

 అసలు అంతబలంగా సంప్రదాయకవితను చదివి జీర్ణించుకున్నవారు శ్రీశ్రీ అనుయాయుల్లో ఎంతోమంది లేరని ఇంద్రగంటివారి అభిప్రాయం ఇంచుమించు ప్రసిద్ధ ప్రబంధాల్లోని ముఖ్యఘట్టాలు శ్రీశ్రీకి కంఠోపాఠం. ఒకసారి కాకినాడ నవ్యసాహిత్య పరిషత్‌ సభలకు హాజరయ్యారు ఇంద్రగంటివారు. అప్పుడే రైలుదిగివచ్చారు శ్రీశ్రీ. వారికి నిర్దిష్టమైనబస ఇంకా ఏదీఏర్పడలేదు. అప్పుడు గోరశాస్త్రి కాకినాడకాలేజీలో బి.ఎ.చదువుతున్నారు. ఆయన తమ వసతిలోకి ఆ కవులనందరినీ తఆహ్వానించారు.

అక్కడికివెళ్ళి, అరుగుమీద దుమ్ముదులుపుతూ, ఇంద్రగంటి వారుబెడ్డింగు సర్దుతూ, శ్రీకాళహస్తి మహత్యంలోని 'ఇల్లోముంగిలియో, అనుంగుజెలులో, యాడైనచుట్టం బులో ...అనే పద్యాన్ని అందుకొని చదువుతున్నారు అలవోకగా వెంటనే శ్రీశ్రీదొరకబుచ్చుకొని ''నన్నుమన్నించెదవేని నీవిపుడు రా-నావెంట... అని మొదలుపెట్టి వరుసగా ఇరవైపద్యాలు ఆ ఘట్టంలోనివే అనర్గళంగా చదివారు. ఆయన పూర్వకవితా పరిశ్రమ అంతబలమైనదని అంటారు ఇంద్రగంటి.

శ్రీశ్రీకి సంప్రదాయకవితతో ఎంత గాఢ పరిచయం ఉన్నా - అందలివస్తు స్వీకారం చేయలేదనీ, అది ఈ తరానికీ, ఇప్పటి ప్రచోదనానికీ పనికిరాదనీ, అందలి శబ్దశక్తిని లొంగతీసుకుని తనప్రబోధానికి ప్రతీకలుగా శిల్పానికిసాధ్యంగా పూర్తీగా ఉపయోగించుకున్నారనీ ఇంద్రగంటివారి అభిప్రాయం. శ్రీశ్రీ పాతమాటలను, ఛందస్సును, అలంకారాలను పాలిష్‌చేసి, పునర్న వీకరించి పూర్తీగా వాడుకున్నారనీ, వాటినడ్డివిరగ్గొడితే  ఆయన కవిత ఇంత ఉజ్వలంగా ఉండక చప్పగా నీరుగారిపోయి ఉండేదని ఇంద్రగంటివారు అంటూ ఉండేవారు. పురాణేతిహాసాలలోని 'యముని మహిషపు లోహఘంటలు, ''హిరణ్యనేత్రుని పదాఘాతాలు, ''కురుక్షేత్రపు క్రుద్ధవకోదరు గదాఘాతాలు వంటిప్రయోగాలన్నీ ఆయన చెప్పదలచుకున్న భావాలకు బలమైన ప్రతీకలుగా ఉపయోగించాయి అని అంటారు .

ఇంద్రగంటివారు.''జ్వాలాతోరణాన్ని ఆవులించిన ఒక చితాగ్నికుండానికి ప్రతీకగాశ్రీశ్రీ సిద్ధంచేశారని ఇంద్రగంటివారి తలంపు.  అందులోని ''ప్రదీప్తకీలా, 'ప్రవాళమాలా...ఇత్యాదిపదాలు పాతమాటలైనా, కొత్త కూర్పులో అఖండమైన దీప్తిని తెచ్చాయి అంటారు ఇంద్రగంటివారు.
శ్రీశ్రీకి పూర్వచ్ఛందస్సులమీద, వాటిశ్రుతి సుఖం మీద చెప్పలేని శ్రద్ధవుంది. కనుకనే ఆయన 'మహాప్రస్థాన సంపుటంలో ఏమూడునాలుగో వచనగీతాలు తప్పిస్తే తక్కినవన్నీ ఏగేయచ్ఛందస్సుకో సరిపడేవే. యతిగాని,ప్రాసగాని తప్పక ఉంటుందంటూ ఒకచోట పేర్కొన్నారు ఇంద్రగంటివారు. ఛందస్సు సర్పపరిష్వంగమని ఒకచోటవిసుక్కున్నా, భుజంగ ప్రయాతం,  మత్తేభాదులు, కందం, తేటగీతి-అమోఘంగా వ్రాసి చూపించారు శ్రీశ్రీ. ఈయన వత్తబలాన్ని అధివాస్తవిక ప్రయోగంలో మరీవింతగాచూస్తాం అంటారు హనుమచ్ఛాస్త్రి.

''ఉద్యమనాయకా!చదువుకో!వినిపించని కంచు కాగడా వాద్యములన్‌ నిశానిశితవల్లరి అల్లికన్‌ సము త్పాద్య సుధావధావ్యధలు భాగకు లొంగని భావ శాఖలో చోద్యములూహలోమలుపు చూడ్కులు నీతలమున్క కాన్కలైII అని పైపద్యాన్ని ఉదహరిస్తూ, పద్యానికేమీ అర్థంలేకపోయినా, ఏదోఉన్నంత పకడ్బందీగా నడిచిందంటారు ఇంద్రగంటివారు.'దేశచరిత్రలు అనే రచనలో సంస్కతంలోని 'వైతాళీయంఅనే వత్తానికి దగ్గరగా వింత నడకలుతెచ్చి ఆ భావానికి ఆ వత్తం ఎంతో ఇమిడికగా ఉందని కొత్తవిషయాన్ని వ్యక్తీకరించారు ఇంద్రగంటివారు.సామ్యవాద ప్రభావంతో పకడ్బందీగా రచనచేసిన శ్రీశ్రీ ప్రభావం ఎందరిమీదనోపడిందనీ, వస్తుగతంగా ఆయన భావనకు విజయం దొరికిందికానీ, సంప్రదాయ బలంలేనివారిలో అది శిల్పమహితం కాలేక అభినవ స్పందన ఇవ్వలేకపోయిందని  ఇంద్రగంటివారు కుండ బ్రద్దలుకొట్టినట్లుగా తమ అభిప్రాయాన్ని వ్యక్తీకరించారు.

శ్రీశ్రీ తొలిరోజుల్లో సామ్యవాద ప్రభావం పైకొంటున్నా ఆయన కేవలం సామ్యవాద సిద్ధాంతాల తోనే కవిత్వం వ్రాయలేదనీ,'శైశవగీతం,'కవితా ఓ కవితా,'అద్వైతం అన్నవి సామ్యవాద స్పర్శలేని శుద్ధకవిత్వానికి ఉదాహరణలని ఇంద్రగంటివారు అన్నారు. ్రీశ్రీపైకి ఎంత సామ్యవాది అయినా,తన అంతశ్ఛేత ననుంచి బయటికివచ్చి కష్ణశాస్త్రి రచనలగూర్చి''అది ఒక ఇక్షు సముద్రం''అనడంశ్రీశ్రీ చిత్తసంస్కారానికి తిరుగులేని ఉదాహరణమని ఇంద్రగంటి వారి భావన.''టెంకలోనే పండు ఉంది. అది ఎంత శుష్కమైనట్లు కనిపించినా, అది తర్వాత ఫలప్రాప్తికిమూలం అనిశ్రీశ్రీ పలుమార్లు పేర్కొనే వారనీ, అది తిరస్కరించరాని విషయమనీ ఇంద్రగంటివారి అభిప్రాయం.  ్రీశ్రీని గురించి ఇంద్రగంటివారు ఒకమాట అన్నారు-''శ్రీనివాసరావు వ్రాస్తున్నది మానిషాద గీతంలోనే ఉన్నది. ఇది పరమసత్యం. ఎందుకంటే ఎదుట జరిగే అన్యాయాన్నీ కవిగా వాల్మీకి చీల్చిచెండాడిన వాక్యం అది. ఆ తఆదర్శాన్నే శ్రీశ్రీ అనుసరించడం సర్వజన విదితంగదా! 



తెలుగు ప్రబంధయుగం కవుల జాబితా

తెలుగు సాహిత్యంలో 1510-1600 మధ్య కాలాన్ని ప్రబంధ యుగం లేదా పెద్దన యుగంఅంటారు. దీనినే తెలుగు సాహిత్యానికి స్వర్ణయుగం అని కూడా చెబుతారు.

ఈ యుగంలోని రచయితలు, రచనలకు చేర్చవలసిన వర్గాలు [[వర్గం:తెలుగు ప్రబంధయుగం కవులు]] లేదా [[వర్గం:తెలుగు ప్రబంధయుగం రచనలు]]

కృష్ణదేవరాయలు - ఆంధ్రభోజుడు 
అష్టదిగ్గజాలు 
అల్లసాని పెద్దన 
నంది తిమ్మన 
ధూర్జటి 
మాదయ్యగారి మల్లన లేక కందుకూరి రుద్రకవి 
అయ్యలరాజు రామభధ్రుడు 
పింగళి సూరన 
రామరాజభూషణుడు (భట్టుమూర్తి) 
తెనాలి రామకృష్ణుడు 




--------------------------------------------------------------------------------

తాళ్ళపాక చిన్నన్న 
సంకుసాల నృసింహ కవి 
కాసె సర్వప్ప 
భాస్కర పంతులు 
బైచరాజు వెంకటనాధ కవి 
వెల్లంకి తాతంభట్లు 
మొల్ల(కుమ్మరి మొల్ల) 
పిడుపర్తి సోమనాధుడు 
పిడుపర్తి బసవకవి 
కోట శివరామయ్య 
కుమార ధూర్జటి 
దోనూరి కోనేరు కవి 
అద్దంకి గంగాధర కవి 
పొన్నికంటి తెలగన్న 
మల్లారెడ్డి 
రామరాజు రంగప్పరాజు 
మట్ల అనంత భూపాలుడు 
ఎర్రన 
శంకర కవి 
కంచి వీరశరభ కవి 
తిమ్మరాజు 
తాళ్ళపాక తిరువెంగళ నాధుడు 
రాయసము వేంకట కవి 
తరిగొప్పుల మల్లన్న 
చరిగొండ ధర్మన్న 
సారంగు తమ్మయ్య 
తురగా రామకవి 
చెన్నమరాజు చెన్నమరాజు 
తెనాలి అన్నయ్య 
సవరము చిననారాయణ నాయకుడు 
దామెర వేంకటపతి 
చిత్రకవి పెద్దన్న 
యాదవామాత్య కవి 
కంసాలి రుద్రయ్య 
ఎలకూచి బాలసరస్వతి 
ముద్దరాజు రామన్న 
చిత్రకవి అనంతకవి 
లింగముగుంట రామకవి 
లింగమగుంట తిమ్మన్న 
వెలగపూడి వెంగనార్యుడు 
రెంటూరి రంగరాజు 
సింహాద్రి వేంకటాచార్యుడు 
చేమకూర వెంకటకవి 
రాజలింగ కవి 
చిత్రకవి రమణయ్య 
అందుగుల వెంకయ్య 
కాకునూరి అప్పకవి 
రాయప్రోలు సుబ్బారావు
 కవితా పితామహునిగా పేరుపొందిన రాయప్రోలు సుబ్బారావు (1892 - 1984) తెలుగులోభావ కవిత్వానికి ఆద్యుడు. ఈయన 1913లో రాసిన తృణకంకణముతో తెలుగు కవిత్వములో నూతన శకము ఆరంభమైనదని అంటారు. ఇందులో ఈయన అమలిన శృంగార తత్వాన్ని ఆవిష్కరించాడు. ప్రేమ పెళ్లికి దారితీయని యువతీయువకులు స్నేహితులుగా మిగిలిపోవడానికి నిర్ణయించుకున్న ఇతివృత్తముతో ఖండకావ్య ప్రక్రియకు అంకురార్పణ చేశాడు.


కళాకారుని ఊహలు, భావాలు, సృజనాత్మకతకు ప్రాధాన్యమిచ్చే కళారూపం భావుకత.18వ శతాబ్దంలో జర్మనీ, ఫ్రాన్సు దేశాలలో వికసించిన ఈ కళాప్రక్రియ చిత్రకారులనూ, రచయితలనూ, శిల్పులనూ, కవులనూ గాఢంగా ప్రభావితం చేసింది. పాశ్చాత్యదేశాలలో పరిమళించిన ఈ భావుకతను రాయప్రోలు తెలుగులో విరజిమ్మాడు. సంస్కృత రచనలపై అతిగా ఆధారపడిన తెలుగు కవిత్వాన్ని స్వతంత్ర రచనలవైపు మళ్ళించాడు.

అయితే రాయప్రోలుది గ్రుడ్డి అనుకరణ కాదు. తెలుగు, సంస్కృత భాషా పటిమను ఆయన విడలేదు. మన సమాజానికి అనుగుణంగా భావుకతను అల్లి తెలుగు కవితకు క్రొత్త సొగసులు అద్దాడు. రాయప్రోలు గొప్ప జాతీయవాది. తెలుగు జాతి అభిమాని. ఆయన దేశభక్తి గేయాలు ఎంతో ఉత్తేజకరంగా ఉంటాయి.


ఈయన రచనలు ప్రధానంగా ఖండ కావ్యాలు

తృణకంకణము 
ఆంధ్రావళి 
కష్టకమల 
రమ్యలోకము 
వనమాల 
మిశ్రమంజరి 
స్నేహలతా దేవి 
స్వప్నకుమారము 
తెలుగు తోట 
మాధురీ దర్శనం 
అనువాదాలు

అనుమతి 
భజగోవిందము 
సౌందర్య లహరి 
దూతమత్తేభము 
లలిత 
మధుకలశము 
వంటి లఘు కావ్యాలెన్నో రచించాడు. 


జక్కన
జక్కన/ విక్రమార్క చరిత్ర విక్రమార్క చరిత్రను జక్కన రచించాడు. విక్రమార్క చరిత్ర 8 ఆశ్వాసాల ప్రభంధము. ఇందులో 1519 గద్య పద్యాలున్నాయి. ఈ కావ్యము వెన్నెలకంటి సిద్దయ మంత్రికి అంకితం ఇవ్వబడింది. జక్కన శ్రీనాధునికి సమకాలికుడు. విక్రమార్క చరిత్ర చారిత్రక కావ్యం కాదు. విక్రమార్కుని సాహస కృత్యాలతో, ఔదార్యాలతో కూడిన కధలతో ఈ కావ్యం ఉంటుంది. సంస్కృతంలోని విక్రమార్క చరిత్రకు అనువాదం కాదు. స్వతంత్ర రచన. ఈ కావ్యంలో జక్కన కల్పనా శక్తి, కధానైపుణ్యము, పునరుక్తి లేని వర్ణనా విన్యాసము, రమణీయమైన శయ్యా సౌభాగ్యము కనిపిస్తాయి. చక్కన నీ వైదుష్యము,చక్కన నీ కావ్య రచనా చాతుర్యంబుల్ చక్కన నీ వాగ్వైఖరి చక్కన నీ వంశ మహిమ జక్కన సుకవీ స్వాభావిక నవ కవితా, ప్రాభవముల నుభయ భాష ఫ్రౌఢిమ చెప్పన్ భూభువనంబున సరిలేరా భారతి నీవు దక్క నన్యులు జక్కా అని కృతి స్వీకర్త తనను పొగిడినట్లు జక్కన చెప్పుకొన్నాడు. ఇది కధాకావ్యమైన ప్రభంధ ధోరణిలో ఉంది. కావ్య ప్రారంభంలోని మధురానగర వర్ణన 44 పద్యాలలో ఉంది. మల్లన రాజశేఖర చరిత్ర కధకు మూలం, జక్కన విక్రమార్క చరిత్రలోని రాజశేఖర కధ అని పల్లా దుర్గయా గారి అభిప్రాయము.


తాళ్ళపాక తిమ్మక్క
తాళ్ళపాక తిమ్మక్క తొలి తెలుగు కవయిత్రి. వీరు తాళ్ళపాక అన్నమాచార్యుల వారి ఇల్లాలు. ఈమె నన్నయ భారతము ఆధారముగా 1163 పాదాలతో సుభద్రా కల్యాణము అనే ద్విపద కావ్యము రాసినది. తాళ్ళపాక తిమ్మక్క / సుభద్రా పరిణయము ప్రధమాంధ్ర భాషా కవయిత్రి తాళ్ళపాక తిమ్మక్క.మహాకవి, వాగ్గేయకారుడు అయిన అన్నమయ్య ఇల్లాలు తిమ్మక్క అని వేటూరి ప్రభాకరశాస్త్రి గారి నిర్ణయం. ఈమె సుభద్రాకల్యాణం అనే కావ్యాన్ని రచించింది. సుభద్రా కల్యాణానికి అధారం నన్నయ భారతమే. నన్నయ ఆది పర్వంలో 135 గద్య పద్యాలలో విజయ విలాసం రచించాడు. అతనిని అనుసరిస్తూ తిమ్మక్క 1163 పాదాల ద్విపద కావ్యాన్ని రచించింది. కడుమంచి తేటపలుకులతో చెప్పిన పాటగా తన కావ్యాన్ని పేర్కొంది. కొన్ని కొన్ని ఘట్టాలలో నన్నయలాగానే మూలాతిక్రమణం చేసింది. అర్జునుడు తీర్థయాత్రలు చేస్తూ - అమర అహోబళంబా వెంకటాద్రి వరుస నాపై కంచి వరదుల గొలిచె-అని తిరుపతి వెంకటేశ్వరులకు అర్జునునిచేత మొక్కులందించింది. నన్నయ మహాభారతంలో లేని బావా మరదుల హాస్యం తిమ్మక్క సుభద్రా కల్యాణంలో నింపి రచించింది. సుభద్ర పాత్రను సమయోచితంగా తీర్చిదిద్దింది. సుభద్ర చేత ఈడుకు తగిన ఆటలు ఆడించింది. చేమకూర వెంకటకవి తన విజయ విలాసంలో తిమ్మక్కను అనుసరించాడు. సుభద్ర అర్జునుని వర్ణించిన సంధర్భంలో రచించిన- ఎగుభుజమ్ములవాడు మృగరాజు నడుము నడచి పుచ్చుకొను నెన్నడుము గలవాడు - అన్న తిమ్మక్క రచనను చేమకూర వెంకటకవి - ఎగుభుజములవాడు మృగరాజ మధ్యంబు పుదికి పుచ్చుకొను నెన్నడుమువాడు- అనుసరించాడు. సుభద్రా కల్యాణం స్త్రీలకోసం స్త్రీ రచించిన గ్రంధం అన్న విషయం కావ్యాన్ని చదివితే అర్థమవుతుంది. సుభద్రా కల్యాణాన్ని తిమ్మక్క రచించలేదన్న వాదోపవాదాలు పండితలోకంలో ఉన్నాయి.


ముద్దుపళని (1730-1790) 18వ శతాబ్దమునకు చెందిన తెలుగు కవయిత్రి. ఈమె 1739 నుండి 1763 వరకు తంజావూరు నేలిన మరాఠ నాయక వంశపు రాజు ప్రతాపసింహ యొక్క భోగపత్ని. ఈమె ప్రతాపసింహుని ఆస్థానములో నెల్లూరు శివరామకవితో పాటు ఆస్థాన కవయిత్రి కూడా. ముద్దుపళని యొక్క గురువు తిరుమల తాతాచార్యుల వంశమునకు చెందిన వీరరాఘవదేశికుడు.

దేవదాసీల కుటుంబములో జన్మించిన ముద్దుపళని తల్లి పోతిబోటి, అమ్మమ్మ తంజనాయకి కూడా కవియిత్రులని, తండ్రి పేరు ముత్యాలు అని రాధికా స్వాంతనముకు ఈమె రాసిన ప్రవేశికలో తెలుస్తున్నది.

ముద్దుపళని రాసిన రాధికా సాంత్వనము ఒక గొప్ప శృంగార ప్రబంధ కావ్యము. అలిగి కోపముతో ఉన్న రాధను కృష్ణుడు బుజ్జగించడము ఈ కావ్య ఇతివృత్తము. దీనికి యిళా దేవీయము అని కూడా పేరుకలదు. చిన్ని కృష్ణునికి అకింతమైన ఈ గ్రంధములో నాలుగు భాగములలో 584 పద్యములు కలవు. ముద్దుపళని యొక్క వర్ణనా శైలిని అనుకరించి నంది తిమ్మన పారిజాతాపహరణము రచించాడని ఒక ఆలోచన కలదు.

ముద్దుపళని యొక్క కవితా జాలమునకు ఒక మచ్చుకైన ఉదాహరణ

శౌరిని బిల్వగా జనిన చక్కని కీరమదేల రాదొయే
దారిని జన్నదో నడుమ దారెనో చేరెదొలేదొ గోపికా
జారుని గాంచెనోకనదొ చక్కగ నావెతవిన్నవించెనో
సారెకులేక శౌరినుడి చక్కెరయుక్కెఋఅ మెక్కిచిక్కెనో
                               -- రాధికా సాంత్వనము 2-104.
ముద్దుపళని గొప్ప విష్ణు భక్తురాలు. ఈమె గోదాదేవి రచించిన తిరుప్పావై లోని 30 పాశురాలలో పదింటిని తెలుగులోకి అనువదించి సప్తపది అని నామకరణము చేసినది. వైష్ణవులు ధనుర్మాసములో సప్తపదిని పఠిస్తారు.


ఆరుద్ర
జననం ఆగస్టు 31, 1925
విశాఖపట్నం 
మరణం జూన్‌ 4, 1989 
ఇతర పేర్లు భాగవతుల సదాశివశంకర శాస్త్రి 
వృత్తి గేయరచయిత, సాహితీవేత్త, కవి, కథకుడు, నవలారచయిత, విమర్శకుడు, పరిశోధకుడు, అనువాదకుడు 
భార్య/భర్త కె.రామలక్ష్మి 
తెలంగాణా పోరాట ఇతివృత్తంతో రాసిన ' త్వమేవాహం (1949) కావ్యం చదివి ఇక నేను పద్యాలు రాయక పోయినా పరవాలేదు అని మహాకవి శ్రీశ్రీ ప్రశంస పొందిన ఆరుద్ర పూర్తిపేరు భాగవతుల సదాశివశంకర శాస్త్రి . శ్రీశ్రీ తర్వాత యువతరంపై ఎక్కువ ముద్ర పడిన కవిగా పేరు పొందిన ఆరుద్ర అభ్యుదయకవి, పండితుడు, పరిశోధకుడు, నాటక కర్త మరియు విమర్శకుడు.

 తొలి జీవితం
ఆరుద్ర 1925 ఆగస్టు 31న విశాఖపట్నంలో జన్మించాడు. విశాఖపట్నం ఎ.వి.యన్. కాలేజీ హైస్కూల్ లో , తర్వాత విజయనగరంలో యం.ఆర్.కళాశాలలో ఆరుద్ర విద్యాభ్యాసం చేశాడు. క్విట్ ఇండియా ఉద్యమ కాలంలో చదువుకు స్వస్తి పలికి 1943-47 మధ్యకాలంలో రాయల్ ఇండియన్ ఎయిర్ ఫోర్స్‍లో గుమ్మస్తాగా పనిచేశాడు. ఆ తర్వాత కొంతకాలం సంగీతంపై దృష్టిని నిలిపాడు. 1947-48 లో చెనై నుంచి వెలువడే ప్రముఖ వారపత్రిక ' ఆనందవాణి ' కి సంపాదకుడిగా ఉన్నాడు. ఈ పత్రికలో శ్రీశ్రీ , ఆరుద్ర వ్రాసిన కవితలు అప్పట్లో తీవ్ర సంచలనం సృష్టించాయి. అభ్యుదయ రచయితల సంఘం (అరసం) వ్యవస్థాపకుల్లో ఒకడైన ఆరుద్ర ఆ సంస్థ అభివృద్ధికి ఎంతో కృషి చేశాడు. ఆరుద్ర మహాకవి శ్రీశ్రీకి వేలువిడిచిన మేనల్లుడు. ప్రముఖ రచయిత చాగంటి సోమయాజులు (చాసో) మార్కిస్టు భావాలను నూరిపోశాడని, ఆరుద్ర కవితాధోరణిలో శ్రీశ్రీ ప్రభావం కొంతవరకూ ఉందని సాహితీ విమర్శకులు అంటారు.


 సాహిత్య సేవ
1946 లో చెనై వచ్చిన ఆరుద్ర కొంతకాలం పాటు చాలా కష్టాలు అనుభవించాడు. తినడానికి తిండిలేక పానగల్ పార్కులొ నీళ్ళు త్రాగి కడుపు నింపుకోవల్సి వచ్చిన సందర్భాలున్నాయని ఆరుద్ర చెప్పుకున్నాడు. అయితే ఈ ఇక్కట్లు ఏవీ సాహిత్య సేవకు అడ్డం రాలేదని ఆయన అన్నాడు. నెలకొకటి చొప్పున వ్రాస్తానని ప్రతిజ్ఞ చేసి డిటెక్టివ్ నవలలనుంచి మళ్ళీ అదే ప్రతిజ్ఞ తో సమగ్ర ఆంధ్రసాహిత్యం సంపూటాలవరకు ఆరుద్ర " దోహదం" తో పల్లవించని సాహితీ శాఖలేదు. త్వమేవాహంతో మొదలుపెట్టి వందలాదిగా గేయాలు , గేయ నాటికలు , కథలు, నవలలు, సాహిత్య పరిశోధక వ్యాసాలు, వ్యంగ వ్యాసాలు, పుస్తకాలకు పీఠికలు, పుస్తకాలపై విమర్శలు ఇవన్నీ కాక తన అసలు వృత్తి సినీ గీత రచన..... ఇంత వైవిధ్యంగల సాహిత్యోత్పత్తి చేసిన ఆధునికుడు మరొకడు కనబడడు.

తెలుగు సాహిత్య ప్రపంచానికి ప్రాపంచిక దృష్టితోపాటు భౌతిక దృక్పథాన్ని పరిచయం చేసిన సాహితీ ఉద్యమం అభ్యుదయ సాహిత్యం . అభ్యుదయ సాహిత్యంలో పరిచయం అవసరం లేని సాహితీ మూర్తుల్లో ఆరుద్ర ఒకడు. వివిధ రంగాల్లోనే కాక వివిధ ప్రక్రియల్లో ఆరితేరిన అరుదైన వ్యక్తి ఆరుద్ర. త్వమేవాహం , సినీవాలి , కూనలమ్మ పదాలు ,ఇంటింటి పద్యాలు వంటి అనేక కావ్యాలతో పాటు వెన్నెల- వేసవి , దక్షిణవేదం, జైలుగీతాలు వంటి అనువాద రచనలు రాదారి బంగళా, శ్రీకృష్ణదేవరాయ , కాటమరాజు కథ వంటి అనేక రూపకాలుతో పాటు కొన్నికథలనూ, నవలలనూ కూడా రచించాడు. సమగ్ర ఆంధ్ర సాహిత్యం ( 14 సంపుటాలు) ఆరుద్ర పరిశోధనాదృష్టికి పరాకాష్ట. దీనికోసం మేధస్సునే కాకుండా , ఆరోగ్యాన్ని కూడా ఖర్చుపెట్టాడు. వేమన వేదం , మన వేమన, వ్యాస పీఠం, గురజాడ గురుపీఠం, ప్రజాకళలో ప్రగతివాదులు వంటివి ఆరుద్ర సాహిత్య విమర్శనా గ్రంథాలు. రాముడికి సీత ఏమౌతుంది?,గుడిలో సెక్స్ వంటి రచనలు ఆరుద్ర పరిశీలనా దృష్టికి అద్దంపడతాయి. సంగీతం పైనా, నాట్యం మీద రచించిన అనేక వ్యాసాలు ఇతర కళల్లో ఆరుద్ర అభినివేశాన్ని పట్టి చూపిస్తాయి. చదరంగం పైనకొన్ని దశాబ్ధాలకు పూర్వమే ఒక గ్రంథాన్ని ప్రకటించడం ఆరుద్రలోని మరో ప్రత్యేకత. ఇలా పలు రచనా ప్రక్రియలలో చేపట్టి, కవిత్వం- పరిశోధనా రెంటినీ వినియోగిస్తూ కవి పరిశోధకుడిగా నవ్యత కోసం పరితపించిన నిత్య శోధకుడు ఆరుద్ర.


 రచనలు
కవిత్వం :

త్వమేవాహం 
సినీవాలి 
గాయాలు-గేయాలు 
కూనలమ్మ పదాలు 
ఇంటింటి పద్యాలు 
పైలా పచ్చీసు 
ఎంచిన పద్యాలు 
ఏటికేడాది 
శుద్ధ మధ్యాక్కరలు. 
అనువాదాలు:

వీర తెలంగాణా విప్లవగీతాలు (ఇంగ్లీషు నుంచి) 
వెన్నెల- వేసవి ( తమిళం నుంచి) 
కబీరు భావాలు - బట్వాడా ఆరుద్ర ( హిందీ నుంచి) 
నాటికలు :

ఉద్గీత 
రాదారి బంగళా 
సాల భంజికలు, 
జంట కవిత్వం :

శ్రీశ్రీతో కలసి రుక్కుటేశ్వర శతకం, 
శ్రీశ్రీ వరదలతో కలసి సాహిత్యోపనిషత్, 
మేమే. 
విమర్శలు, వ్యాసాలు:

రాముడికి సీత ఏమౌతుంది, 
అరుద్ర వ్యాసపీఠం, 
వేమన్న వాదం. 
ఇంకా సంగీతం, నాట్యం, చదరంగం, ఇంద్రజాలం, మొదలగు అంశాలపై గ్రంథలూ, వ్యాసాలు.


 ప్రముఖ సినిమా పాటలు
1949లో బీదల పాట్లు అన్న చిత్రంలో .. " ఓ చిలుకరాజా నీ పెళ్లెప్పుడు ' అనే గీతంతో మొదలుపెట్టి దాదాపు నాలుగువేల సినిమా పాటలు వ్రాసాడు.

పెంకి పెళ్లాం చిత్రంలో - " పదచుదనం రైలుబండి పోతున్నది " , 
ఉయ్యాల జంపాల చిత్రంలో - " కొండగాలి తిరిగింది " , ఇదే చిత్రంలో " అందాల రాముడు ఇందీవర శ్యాముడు". 
మీనా చిత్రంలో - " శ్రీరామ నామాలు శతకోటి" . 
బందిపోటు చిత్రంలో " ఊహలు గుసగుసలాడే " 
బాలరాజు కథ లో " మహాబలిపురం మహాబలిపురం " 
ఆంధ్ర కేసరి చిత్రంలో " వేదంలా ప్రవహించే గోదావరి " 
అత్తా ఒకింటి కోడలే " జోడుగుళ్ల పిస్తోలు ఠా " 
యం.ఎల్.ఏ. చిత్రంలో " ఇదేనండి ఇదేనండి భాగ్యనగరం మరియు " నీ ఆశ అడియాశ " 
అందాల రాముడు చిత్రంలో " ఎదగడానికికెందుకురా తొందర " 
గోరంత దీపం చిత్రంలో " రాయినైనా కాకపోతిని " 
ముత్యాల ముగ్గు చిత్రంలో " ఏదో ఏదో అన్నది మసక వెలుతురు " మరియు ముత్యమంత పసుపు ముఖమెంతో చాయ 
బాల భారతం చిత్రంలో " మానవుడే మహనీయుడు " 
ఇద్దరు మిత్రులు చిత్రంలో - " హలో హలో అమ్మాయి " 
ఆత్మ గౌరవం చిత్రంలో " రానని రాలేనని ఊరకె అంటావు. " 
ఆత్మీయులు చిత్రంలో " స్వాగతం ఓహో చిలిపి నవ్వుల శ్రీవారు " 
మొదలగు సినిమా పాటలు వ్రాసి పాటకు ఒక అర్థాన్ని పరమార్థాన్ని ప్రసాదించి ప్రతిపాటలో తన ముద్రను కనిపింపచేశాడు.



తిక్కన

 
తిక్కన(1205 - 1288) మహాభారతము లోని నన్నయ్య పర్వాలు కాకుండా మిగిలిన పర్వాలు పూర్తిచేసినాడు. తిక్కన భారతంలో పదిహేను పర్వాలు రచించినాడు.

ఆది కవి నన్నయ గారు ఆది పర్వము, అరణ్యపర్వము కొంతభాగము రచించి గతించిరి.

తిక్కనగారు అరణ్యపర్వమును వదలి, మిగిలిన పర్వములు రచించిరి. ముందుగా యజ్ఞము చేసి, సోమయాజియై, పిదప ఈ బృహత్తర కార్యక్రమమునకు ఉపక్రమించిరి.ఈయనకు "కవి బ్రహ్మ", "ఉభయ కవి మిత్రుడు" అను బిరుదులు కలవు.


అరణ్యపర్వములో మిగిలిన భాగమును ఎఱ్ఱన గారు రచించిరి

శివకేశవుల అభేదమును తెల్పు హరిహరనాధుని స్తుతితో తిక్కన గారు భారతము ప్రారంభించారు:

శ్రీయన గౌరినాబరగు చెల్వకు చిత్తము పల్లవింప భ
ద్రాయితమూర్తియై హరిహరంబగు రూపము దాల్చి 'విష్ణు రూ
పాయ నమశ్శివాయ' యని పల్కెడు భక్తజనంబు వైదిక
ధ్యాయిత కిచ్చమెచ్చు పరతత్వము గొల్చెద నిష్టసిద్ధికిన్
తిక్కన గారి మరి కొన్ని కొన్ని పద్యములు:


ద్రౌపది కీచకునితో:
దుర్వారోద్యమ బాహువిక్రమ రసాస్తోక ప్రతాపస్ఫురత్
గర్వాంధ ప్రతివీర నిర్మధన విద్యాపారగుల్ మత్పతుల్
గీర్వాణాకృతు లేవు రిప్డు నిను దోర్లీలన్ వెసంగిట్టి గం
ధర్వుల్ మానము బ్రాణమున్ గొనుట తధ్యంబెమ్మెయిన్ గీచకా  

ఉత్తర గోగ్రహణ సమయమున ద్రోణుడు:
సింగంబాకటితో గుహాంతరమునన్ జేర్పాటుమై యుండి మా
తంగ స్ఫూర్జిత యూధ దర్శన సముద్యత్క్రోధమై వచ్చు నో
జం గాంతార నివాస ఖిన్న మతి యస్మత్ సేనపై వీడె వ
చ్చెం గుంతీ సుత మధ్యముండు సమర స్థేమాభిరామాకృతిన్ 
తిక్కన ఉభయకవి మిత్రుడు. కవిబ్రహ్మ. తన కాలం నాటి సంఘములోని మతవైషమ్యాలను గమనించి శైవ వైష్ణవ మత కలహాలకు అతీతంగా హరిహరాద్వైతాన్ని సృష్టింఛాడు.సంఘ సంష్కర్తగా నిలిఛాడు. అలతి అలతి పదముల అనల్పార్థ రచన కావించిన మహాకవి తిక్కన. తాను రచించిన 15 పర్వాల భారతాన్ని ప్రభంధ మండలిగా పేర్కొని, నాటకీయ శైలిలో , నానారసాభ్యుదయోల్లాసిగా రచించాడు. కవిత్రయములో నన్నయది కథాకథన శైలి. ఆఖ్యాయిక శైలి. తిక్కనది నాటకీయ శైలి. సంభాషణాత్మక శైలి.


 శిష్యులు
మారన 




కందుకూరి శ్రీరాములు తన ముప్పై ఏళ్ల సుదీర్ఘ కవితా ప్రయాణంలో మడమ తిప్పని యోధుడిగా నడక సాగిస్తూనే ఉన్నాడు. కవిత్వమే జీవితంగా భావించిన శ్రీరాములు తన సాహిత్య రాజకీయమేమిటో, జీవిత సారాంశమేమిటో ఆయన కవిత్వం చెబుతుంది.

సమూహంలో ఒంటరివాడై పోతున్న మనిషి గురించి, సామాజిక రాజకీయార్థిక శక్తుల దుష్టభావాల గురించి, మనిషితనాన్ని పీల్చేసి వాకిలి నుంచి పెరటి దాకా చొచ్చుకొని వచ్చిన వస్తు సంస్కృతి గురించి శ్రీరాములు ఆవేదన ఈనాటిది కాదు. ఆగ్రహం వ్యక్తం చేయడం కర్తవ్యం గుర్తు చెయ్యడమూ కొత్తేమీ కాదు.

ఇటీవల వచ్చిన శ్రీరాములు పీఠభూమి సంపుటి ఆయన తాత్వికతకు అద్దం పట్టిన కావ్యం. వలసవాదుల చేతిలో, భూస్వాముల పడగనీడలో నిస్సారమైపోయిన పీఠభూమిపై నిల్చొని ప్రజల గోడును వినిపిస్తాడు. దీనికి కారకులైన వారిపై ఆక్రోశాన్ని వ్యక్తం చేస్తాడు. భూమి నీరు లేనిదే జీవి లేదు. మనిషి మనుగడ అసలుకే లేదు. ఈ రెంటిని తనది గాకుండా చేస్తున్న ప్రపంచీకరణ విషకోరల్నించి మనిషిని కాపాడే ప్రయత్నం చేస్తాడు. మనిషికీ మట్టికీ మధ్య గల ప్రగాఢ అనుబంధాన్ని తెలియజేస్తాడు.

బతుకును మట్టిగా చేసుకున్నవాడు
పది మొక్కల్ని మొలిపిస్తాడు
ముద్దలు ముద్దలుగా చేసి
ఇల్లును నిర్మిస్తాడు - అని అనడంలో కవి తాత్వికత ఏమిటో అర్థం చేసుకోవచ్చు. మట్టిని నమ్ముకున్న వాడెప్పుడూ తన కోసం బతకలేదని, పది మందిని బతికిస్తూ తాను బతికాడని చెప్పడంలో వాస్తవిక పరిశీలన ఉంది.

శ్రీరాములు తన కవితా సంపుటికి పీఠభూమి అని పేరు పెట్టడంలోనే గొప్ప ఔచిత్యం దాగి ఉన్నది. తాను పుట్టి పెరిగిన నేల ఒకప్పుడు ప్రపంచం ఆకలి తీర్చిన పీఠభూమి. కానీ ఇప్పుడది ప్రపంచీకరణ మింగేసిన బీడు భూమి. నీటి లక్షణం, భూముల్లాంటి మనుషులు ఒకటే కాబట్టి ఇక్కడ పీఠభూమి అని పేరు పెట్టడంలోనే గొప్ప ఔచిత్యం దాగి ఉంది. తాను పుట్టిపెరిగిన నేల ఒకప్పుడు ప్రపంచం ఆకలి తీర్చిన పీఠభూమి. కానీ ఇప్పుడది ప్రపంచీకరణ మింగేసిన బీడు భూమి. నీటి లక్షణం, భూముల్లాంటి మనుషులు ఒకటే కాబట్టి ఇక్కడ పీఠభూముల్లాంటి మనుషులు సారాన్ని కోల్పోయారు. పచ్చని పైరుతో కనబడే పల్లెలు ఎడారిగా మారిపోయాయి.

చెండోలె ఎగిరే నా పల్లెలు
ఒకే ఒక అమాయకపు మోమున్న పల్లెటూరు

పల్లెను జింకపిల్లతో పోల్చడంలో కవి వాస్తవిక సౌందర్య దృష్టి అర్థమవుతుంది. కవి జీవిస్తున్న సామాజిక పరిస్థితులే అతని కవితావస్తువులు. ఆ సమాజంలోని జీవితాలలోంచి వినబడే వేదనాభరిత మూల్గులే కవి శైలీశిల్పాలనుకుంటే శ్రీరాములు కవిత్వమెప్పుడూ సజీవ శిల్పమే.

చరిత్రను చదివే ముందు చరిత్రకారుడిని చదవమన్నాడు ఇ.హెచ్.కార్.అలాగే కవిత్వం చదివే ముందు కవిని చదవాలి.కవిని చదివేముందు కవికాలం నాటి సామాజికతను చదవాలి.అప్పుడు ఏ కవి కవిత్వాన్నైన విశ్లేషించుకోవడానికి ఒక నిర్ణయానికి రావడానికి వీలు ఏర్పడుతున్నది.సాధారణంగా పాఠకుడు కవిత్వాన్ని కేవలం కవిత్వం కోసమే చదవడు.కవి తన కవిత్వంలో ఏమి చెప్పాడో,ఎలా చెప్పాడో,ఎందుకు చెప్పాడో అర్థం చేసుకునేందుకు చదువుతాడు."కవిత్వమంతా దాని లోతైన స్థాయిల్లో ఒక నిర్దిష్టమైన చారిత్రక విభాత సంధ్యల్లో రచయిత రూపొంది చైతన్యాన్ని పొంది వ్యక్తికరిస్తాడు"అని స్టాన్ స్మిత్ చెప్పిన అంశాలు యువకవి "బెల్లంకొండ రవికాంత్"కు సరిగ్గా సరిపోతాయి.

బెల్లంకొండ రవికాంత్ మృధుస్వభావి కాస్త మొహమాటస్తుడు.ఈయన తాజాగా వెలువరించిన కవిత సంకలనం"మంచుపూల వెన్నెల".ఇందులో 30 కవితలు ఉన్నాయి.వస్తువు రిత్యా విలక్షణత ఈ కవితల సుగుణం.రచయిత శైలి మృదుమధురంగా ఉంటుంది.విడవకుండ చదివించే నైజం ఈ కవితలలో ఉంది.ఇందులోని కవిత్వం ప్రధానంగా బాల్యం,జీవితం,ఉద్వేగం,తత్వం,ఏకాంతంతో ముడిపడి ఉన్నాయి.

ప్రస్తుత విద్యవ్యవస్థలో పరీక్షలు ఒక నరకాన్ని తలిపిస్తున్నాయి.ఈ ఒత్తిడిని తట్టుకోలేక అనేక మంది విద్యార్థులు ఆత్మహత్యలు చేసుకొంటున్నారు.ఈ పరిస్థితిని గమనించిన రచయిత పరీక్షల తీరుతెన్నులను,వాటి లోటుపాట్లను "కాపలా" అను కవితలో సమర్థంగా వ్యక్తీకరించాడు.

ఈ మూడు గంటలు
గడుయారంలో క్షణాలకు ముళ్ళు మొలుచుకొస్తాయ్
గది మొత్తానికి నేనొక్కడినే చక్రవర్తిని
కాపలా కు....క్క....ని కూడ....! 
మనిషిని మనిషే నమ్మకూడదనే సిద్దాంతాన్ని
వాడికిక్కడి నుంచే అలవాటు చేస్తున్న/ నా ముఖం మీద ఎవడన్న ఖాడ్రించి ఉమ్మితే బాగుండు" అని వ్యవస్థ వైపల్యాన్ని ఆత్మాశ్రయం చేసుకుంటూ   ప్రశ్నిస్తాడు.

గ్రామీణ ప్రాంతాల విద్యార్థులు యూనివర్సిటీలలో ఇంగ్లీషు రాక పడుతున్న ఇబ్బందుల్ని రవికాంత్ శక్తిమంతంగా అక్షరీకరించారు "అంతా ఆంగ్లమే" అను కవితలో.ప్రపంచీకరణ నేపధ్యంలో ఇంగ్లీష్ ఇప్పుడు తప్పని సరి అవసరం.ఈ కవితలో తెలుగు భాష పట్ల మమకారం వెల్లడిస్తున్నాడు.
 
"అన్ని వదిలేశాక
ఇంకా తెలుగుతో పనేముంది
ఇక్కడ నవ్వినా ఏడ్చినా.....అంతా ఆంగ్లమే"
ఇలా సాగుతుంది కవిత....
నాకెవరన్నా ఆంగ్లం నేర్పండయ్యా.....!
నావాళ్ళ మధ్యే నేను అపరిచితుడనైతున్నాను
అని రవికాంత్ తెలుగు మీద ప్రేమను చంపుకోలేక అటు ఇంగ్లీష్ రాక ఇబ్బందులు పడె విద్యార్థుల భాధలను కవిత్వీకరిస్తున్నాడు.

ఆర్థిక సరళీకృత విధనాల వల్ల "మొబైల్ విప్లవం"బయలుదేరింది.సెల్ పోన్ లు వచ్చిన తరువాత మనుషుల మధ్య దూరం పెరగసాగింది.మనుసులు విప్పి మాట్లాడటం లేదు.ఉత్తరం ఎప్పుడో ఉత్తర దిక్కుకు పారిపోయింది."సెల్ పోన్ పలకరింతలు"ఎక్కువయ్యాయి.దీనినిచ ిత్రిస్తూ రచయిత అభివృద్ది మాటున మానవ సంబంధాలు ఎలా చిధ్రం అవుతున్నాయో "ఎస్సెమ్మెస్"కవితలో ప్రతిభావంతంగా వ్యక్తీకరించారు.

ఏ రంగుల ప్రపంచంలోనో విహరించే నేను
నా మాటల యత్రం శబ్దానికి
ఉలిక్కిపడి మేల్కొంటాను
సంకేతాల నందు కోవడంలో రాత్రిని మించిన జాణ లేదు ఇలా కవితను ఎత్తుకొని హృదయంతో మాట్లాడుకోవాలని అంటాడు.

తుషారమంతా అమాయకంగా
ఇక హృదయంతో మట్లాడు కుందాం
ఒక అందమైన స్వేచ్చ భావ ప్రపంచంలోకి ఎగిరిపోదాం అంటూ కవితను ముగిస్తాడు. రచయితకు భాల్యం పట్ల మమకారం ఉంది. చిన్నప్పటి స్నేహాలను,దొంగిలించిన గోలీలను "వరదపూలు" కవితలో చూపిస్తాడు.
తడవడం భావుంటుంది....!
నీళ్ళలోనైన...కవిత్యంలోనైన అంటూ నూతన అభివ్యక్తిని వ్యక్తికరిస్తున్నాడు.

ఈ సంపుటిలో ఉత్తమ కవిత :పుట్టిల్లు".వస్తువు రిత్యా,శిల్పరిత్యా కొత్త పుంతలు తొక్కిన కవిత.

అమ్మ వెళతానంటుంది
ఇష్టం లేని బల్లోకి పిల్లాడిని పంపిస్తే
అక్కడ వాడు మారాం చేసినట్టు
అమ్మ తన పుట్టింటికి వెళతానంటుంది.
......................
అన్ని క్షణాలు మాకోసం త్యాగం చేసి
చివరికిలా మిగిలిపోయిన అమ్మ ఋణాన్నేలా తీర్చుకోవడం
అమ్మకు నాన్ననై పుడితే తప్ప ....!

మొత్తానికి బెల్లంకొండ రవికాంత్ "మంచుపూల వెన్నెల" మనల్ని హృదయాంతరాల్ని తాకుతూ మంచుపూల వెన్నెల్లో తడిపేస్తుంది. ప్రతి ఒక్కరు చదవవలసిన మంచి కవితా సంపుటి ఇది.

"నిజంగా హృదయానికి ఎంతో సమీపమైనవి కూడ ఒక్కోసారి ఎంత సుదూరంగా ఉంటాయి చేతికందేంత దూరంలో ఉన్న ఆత్మీయ అనుబంధాలను కూడ ఒక్కోసారి మనం నిర్లక్ష్యం చేస్తుంటాం."

ఎన్. వేణుగోపాల్ 'పాలకుర్తి ప్రేరణ'తో నేను ఉద్నిగ్నుడయ్యాను. చరిత్ర అనుభూతి, ఉద్వేగం - విశ్లేషణ, సమాచారం - సంక్షిప్తత - ఒకచోట నా వల్ల సాధ్యం కావు గానీ తనవలెనే నేను పంచుకోవాల్సిన అంశాలు కూడ ఉన్నాయి. కాలము, దూరము రీత్యా నేను పాలకుర్తికి ఇంకా దగ్గర. నా చిన్నతనంలోనే పాలకుర్తి ఐలమ్మ వీరోచిత పోరాటం విన్నాను. అంటే మా చెవుల దగ్గర ప్రత్యక్షంగా పోరాడిన వీరవనిత. సాహిత్య విద్యార్థిగా పాల్కుర్కి సోమనాథుడ్ని చదువుకున్నాను. జాను తెలుగు భాష, దేశి కవిత్వాన్ని ప్రతిపాదించి మార్గ పద్ధతిని, ఉరుతర గద్య పద్యోక్తులను ఈసడించిన ప్రత్యామ్నాయ సాహిత్య మార్గం ఆయనది. రూపము, వస్తువు, పాఠకులు పరస్పర సంబంధం గలవని మావో కన్నా ఏడు వందల సంవత్సరాల ముందు ప్రతిపాదించినవాడు ఆయన. రాజాస్థానంలో పండితులు శ్రోతలుగా, మార్గఛందస్సులో వైదిక సిద్ధాంతాన్ని ప్రతిపాదించిన నన్నయకు భిన్నంగా చాపకూడు ఏర్పాటు చేసి దేశిఛందస్సులో (ద్విపద) ఆవైదిక (వీరశైవ) సిద్ధాంతాన్ని ప్రచారం చేసిన తిరుగుబాటు ఆయనది.

నేను కూడా ఆర్ట్స్ అండ్ సైన్స్ కళశాల (వరంగల్) విద్యార్థిని. మాకు ఎం.ఆర్. సత్యనారాయణగారని ఇంగ్లీషు లెక్చరర్ ఉండేవాడు. (1957-60) ఆయన తల్లిభాష కన్నడం గానీ బహు భాషాకోవిదుడు. కన్నడ తెలుగు సాహిత్యాలు డొక్కశుద్ధిగా చదువుకున్నాడు.

1959లో మొదటిసారి ఆయన నుంచి విన్నాను మిత్రమండలి అనే సాహిత్య సంస్థ సమావేశంలో. "మా బసవేశ్వరుడు మీకు వీరశైవం ఇస్తే, మీ పాల్కుర్కి సోమనాథుడు మాకు శతకం ఇచ్చాడు. మీరేమో మీ విశ్వవిద్యాలయ చదువుల్లో ఆ దేశి సంప్రదాయాన్ని కొనసాగించిన వేమన, శతకకవులు, గురజాడ వంటి వాళ్లను కాక సంస్కృత సంప్రదాయాన్ని నెత్తిన బెట్టుకున్న కవుల్ని చదువుతారు. సాహిత్య చరిత్రలో వాళ్ల గురించే రాస్తారు" అన్నాడు.

ఆంధ్రప్రదేశ్ స్వర్ణోత్సవాలు, తెలుగు భాష ప్రాచీనత్వం సంరంభంలో నన్నయతో పాటు వేమన అయినా వినవస్తున్నాడు కానీ, నన్నెచోడుడు, సోమనాథుడు వినరావడం లేదు. ట్యాంకుబండు మీద విగ్రహాల్లో సోమనాథుడు లేకపోవడం ఈ విస్మరణ కారణమే.

నా హృదయానికి దగ్గరిదైన మరొక విషయం ఏమిటంటే స్వయంగా బుద్ధిస్టు అయిన వే. నరసింహారెడ్డి పాల్కుర్కి సోమనాథుని సాహిత్యం మీద బండారు తిమ్మయ్యగారి పరిశోధనల వెలుగులో పిహెచ్ డి చేశాడు. ఆయన మరణానంతరం అది అచ్చయింది. పాల్కుర్కి సోమనాథుని స్థానాన్ని సాహిత్యంలో సరిగా గుర్తించాలంటే పాలకుర్తి ఐలమ్మ దాకా ప్రత్యామ్నాయ ప్రజా దృక్పథాన్ని గుర్తించే సహృదయత ఉండాలి. ప్రభుత్వం నుంచి అటువంటి ఆదరణ ఆశించలేము గానీ భాషా, సాహిత్య ఉద్యమకారుల్లోనైనా ఆ దృష్టి లేకపోవడం విషాదం.

వరంగల్ జిల్లాలో విస్తరించి ఉన్న నెల్లుట్ల వంశీకులు బమ్మెర పోతన వారసులంటారు. మాది వీరశైవ మతం కాదు గానీ మా పూర్వీకులు ఇంటి పేరు పాలకుర్తి అని చెప్పారు. ఆ మూలాలు వెతకడానికి నేను కూడ ఎప్పుడూ పాలకుర్తి వెళ్లలేదు.


 తెలుగు దళిత కవిత్వం ఆలోచనలను, అవగాహనలను మొత్తంగా తెలుగు సామాజిక దృక్కోణాన్ని మార్చింది. తెలుగు సాహిత్యానికి, తాత్విక రంగాలకు కొత్త చేర్పును అందించాయి. దళిత ప్రతీకలు తెలుగు కవిత్వానికి కొత్త సౌందర్యాన్ని అందించాయి. తీవ్రమైన భావావేశంతో, చురుక్కుమనిపించే ఆలోచనలతో దళిత కవిత్వం పెద్ద దుమారమే లేపింది. అందులో దళిత స్త్రీవాద కవిత్వం ప్రశ్నలెన్నో వేసింది. శతాబ్దాల అవమానాలను, అణచివేతను వేలెత్తి చూపుతూ ప్రశ్నలను సంధించినప్పుడు సమాధానాలు చెప్పడం కష్టమే. మౌనంగా ఉండడం అంతకన్నా సాధ్యం కాదు. తెలుగు కవిత్వాన్ని కడిగి పారేసింది.

ఇప్పటి వరకు వచ్చిన దళిత స్త్రీవాద కవిత్వానికి మరింత పదును పెట్టిన కవిత ఎం. గౌరి పండిన చేతులు. మాదిగ మహాజన కవిత్వం ప్రచురించిన కందిలి సంకలనంలో ఈ కవిత ఉంది. ఈ కవితను చదివి అబ్బురపడుతాం. అశ్చర్యపోతాం. ఇంత బలంగా వచ్చిన దళిత స్త్రీవాద కవితలు అరుదు. దళిత కవితా సౌందర్యానికి ఇది పరాకాష్టగా నిలుస్తుంది. ఆ కవితను చదవండి.

తెలంగాణ రచయితల వేదిక నాల్గవ రాష్ట్ర మహాసభలు జనవరి 12వ తేదీన కరీంనగర్ జిల్లా సిరిసిల్లాలో జరిగాయి. తెలంగాణ రాష్ట్ర ఏర్పాటు ఆవశ్యకతతో పాటు తెలంగాణ సాహిత్య విశిష్టతను ఈ మహాసభలు చాటాయి. ప్రారంభ సదస్సుకు విదర్భ రచయిత అగ్లావే తెలంగాణ రాష్ట్ర ఏర్పాటు ఉద్యమానికి మద్దతు ప్రకటించారు. తెలంగాణలాగే ప్రత్యేక రాష్ట్రం కోసం నిరంతరంగా పోరాటం చేస్తున్నది. తెలంగాణపై రెండో ఎస్సార్సీ వేయాలనే కాంగ్రెస్ ఆలోచనను ప్రముఖ విప్లవ కవి వరవరరావు వ్యతిరేకించారు. నిజాం ప్రశంసించడాన్ని ఆయన తప్పు పట్టారు. జగిత్యాల జైత్రయాత్ర గురించి వివరించారు. తెలంగాణ ఉద్యమానికి విప్లవ రచయితల మద్దతు ఉంటుందని ఆయన చెప్పారు. తెలంగాణ పట్ల సిపియం అనుసరిస్తున్న వైఖరిని వార్త దినపత్రిక సంపాదకుడు టంకశాల అశోక్ తప్పు పట్టారు. తెలంగాణ రచయితలకు అధ్యయనం అవసరాన్ని ఆయన నొక్కి చెప్పారు. తెలంగాణ విషయంలో కమీషన్ల వ్యవహారాన్ని ప్రముఖ కవి జింబో తప్పు పట్టారు. ఈ ప్రారంభ సదస్సులో తెలంగాణ రచయితల వేదిక (తెరవే) అధ్యక్షుడు జూకంటి జగన్నాథం రయితలకు మార్గనిర్దేశం చేస్తూ తెలంగాణ సాహిత్య ఉద్యమ తీరుతెన్నులను వివరించారు. తెరవే ప్రత్యేక సంచికను ఆ సంస్థ మాజీ అధ్యక్షుడు నందిని సిధారెడ్డి ఆవిష్కరించారు. తెరవే ప్రధాన కార్యదర్శి 


అనంతరం జరిగిన సదస్సులో ప్రముఖ న్యూరోలజిస్టు రాజారెడ్డి చరిత్రపై ప్రసంగించారు. శాతవాహనుల రాజధాని అయిన కోటిలింగాల ముంపునకు గురయ్యే పరిస్థితి ఏర్పడిందని, దాన్ని అడ్డుకోవాల్సిన అవసరం ఉందని ఆయన చెప్పారు. నిజాంను కొన్ని విషయాల్లో సొంతం చేసుకోవాల్సిన అవసరం ఉందని ప్రముఖ కవి సుంకిరెడ్డి నారాయణరెడ్డి అన్నారు. జానపద సదస్సుకు ప్రముఖ సాహితీవేత్త జయధీర్ తిరుమలరావు అధ్యక్షత వహించారు. ప్రజా కళారూపాలను పరిరక్షించుకోవాల్సిన అవసరాన్ని ముత్యం ఈ సదస్సులో గుర్తు చేశారు. అనంతరం పుస్తాకావిష్కరణలు జరిగాయి. చివరి సదస్సులో తెలంగాణ గాయకులను ప్రముఖ దర్శకుడు బి. నర్సింగరావు సత్కరించారు. తెలంగాణలో జరుగుతున్న ఉద్యమాల్లో పాట నిర్వహిస్తున్న పాత్రను నర్సింగరావు వివరించారు. తెలంగాణ పాటల రచయితలతో, వారి ఉద్యమాలతో తనకు గల అనుబంధాన్ని ఆయన నెమరేసుకున్నారు.

తెరవే రాష్ట్ర సభలకు తెలంగాణ నలుమూలల నుంచి కవులు, రచయితలు, మేధావులు కదిలివచ్చారు. దాదాపు మూడు వందల మందికి పైగా పాల్గొన్నారు. రసమయి బాలకిషన్ ఆధ్వర్యంలో ప్రదర్శించిన ధూమ్ ధామ్ విశేషంగా ఆకట్టుకుంది.
పదేళ్ళ కాలంగా తెలంగాణ కథ విస్తరిస్తోంది.బహుముఖమైన జీవితాన్ని చిత్రిస్తోంది. తెలంగాణ ప్రజల జీవితమంతా ఒకే తీరున లేదు.ఎంతో వైవిద్యం ఉంది. 1990 కాలంలో ఆరంభమైన సరళీకృత ఆర్థిక విధనాలు ప్రభావం తెలంగాణాపై అధికంగా ఉంది.పట్టణాలకి,పల్లెలకి మద్యన అంతరాలు పెరిగాయి. ప్రపంచీకరణ ప్రభావాల పర్యావసానంగా ఏర్పడిన పరిణామాల చిత్రీకరణను చాలమంది కథకులు చిత్రించారు.పల్లె జీవితాల్లో వస్తున్న మర్పుల్ని తెలంగాణకి చెందిన వివిధ జిల్లల కథకులు చిత్రించారు.పల్లె జీవితం మునుపు ఉన్నట్టుగా లేదు.పల్లెల్లోకి డిష్ యాంటెన్నాలు వచ్చాయి.కూల్ డ్రింక్స్ ,వాటర్ బాటిల్స్ ఒక్కమాటలో చెప్పలంటే మార్కేట్ నిర్దేషించే సమస్త వస్తు సముదాయం పల్లెల్లో దొరుకుతుంది.ముఖ్యంగా కేబుల్ టీవి వచ్చి తెలంగాణ పల్లెల జీవితాన్ని ఎంతగా చిద్రం చేసిందో ఇప్పటి కథకులు చిత్రించారు.

తెలంగాణ ఆత్మను పట్టుకొన్నవారిలో కాసుల ప్రతాపరెడ్డి ఒకరు.ఈయన కథల సంపుటి "ఎల్లమ్మ ఇతర కథలు" చదివితే ఈ విషయం తెలుస్తుంది. ఒకే వ్యక్తి కథకుడిగా,కవిగా, విమర్శకుడిగా,జర్నలిస్టుగా తెలుగు సాహిత్యంలో రాణించడం అరుదైన విషయం.తెలంగాణ,కోస్తా భాషల వైరుధ్యాల్ని ఈ రచయిత చక్కగా ఆవిష్కరించారు. "ఎల్లమ్మ ఇతర కథలు" సంపుటిలో మొత్తం పదియేను కథలు ఉన్నాయి. వస్తువు రీత్యా ప్రతి కథ విభిన్నంగా ఉండి చదివించే శైలిలో ఉండడం గొప్ప విషయం.రచయిత కథ శిల్పం మనలను అనవసర వర్ణనల జోలికి పోకుండా ఏకంగా కథలోకి దిగుతాడు.కథకు సరిపడని వ్యర్తమైన పదం ఒక్కటి కూడ వాడకపోవడం రచయిత అక్షరాల పొదుపరి తనాన్ని చూచిస్తుంది.శైలి సులభంగా ఉండి ఎక్కడ ఇబ్బంది కలిగించదు. ప్రస్తుత తరంలో కాసుల ప్రతాప రెడ్డి అగ్రశ్రేణి కథ రచయిత అనడంలో ఎలాంటి సందేహం అక్కరలేదు.

సంపుటి లోని మొదటి కథ "శిథిలం" రైతుల ఆత్మహత్యల పరంపరను సహజంగా చిత్రించింది.తెలంగాణలో వ్యవసాయం ఎంత దారుణంగా తయారయిందో వివరిస్తాడు. కథలోని పాత్రతో ఇలా అనిపిస్తాడు "ఏంది నాయన!మా రైతులమంతా చచ్చిపోయినంక ఈ దేశం ఎట్లా వుంటుందంటావు? నోట్లు ముద్రించుకొని వాటిని నమిలి మింగుతార?ఇదిగో చూడు! ఈ రోడ్డు వేసిండ్రు.దీన్ని రొట్టె ముక్కల లెక్క కొరుక్కొని తింటామా?" అని రైతు అనడంలో ఎంతో తాత్వికత కనిపిస్తుంది.ఇలాంటి సంఘటనలు ప్రతిరోజు తెలంగాణ ప్రాంతంలో ఇప్పటికి జరుగుతున్నాయి. పల్లెలు,వ్యవసాయం కనుమరుగవుతున్న దృశ్యాన్ని రచయిత శక్తిమంతంగా ఈ కథలో "ఫోటోగ్రాపిక్" గా చిత్రించాడు. మాల,మాదిగల మద్య తేడాలు ఉన్నట్లే రెడ్లలో గల తేడాలను "పక్షులెరిగి పొయిన తోట" కథలో రచయిత మనకు తెలియజేస్తాడు. ఇది చదివి మనం విబ్రాంతి పొందుతాము రచయిత మాటల్లో చెప్పాలంటే "మాల మాదిగలను మా ఇళ్ళలోకి రానీయకపోవడం అనుభవంలోనిదే.కానీ కలిసి ఉంటూ కూడ ఇంత తేడా పాటించాలా? మేటాటి రెడ్లు,మేం పాకనాటి,మేనత్తవాళ్ళు గూడాటి రెడ్లు,రెడ్లలో ఎనిమిది రకాల రెడ్లు ఉన్నారు. వీరిమద్య కూడా అంటరానితనమేదో వున్నట్లు నాకనిపిస్తుంది" అంటూ రెడ్ల లో గల అంటరానితనాన్ని మనముందు వుంచుతాడు.

మరో మంచి కథ "బతుకు చిద్రం" ఇందులో రాజయ్య వరుసగా కురుస్తున్న వర్షానికి పొట్టగడవదు. అతని ఆటో రిక్షా నాలుగు రోజులుగా మూలన పడిఉంటుంది.తినడానికి తిండి ఉండదు.వర్షంలో ఎలాగైతేనేం బయటకు వస్తాడు కాని ఒక గిరాకి వచ్చే సూచనలు కూడ కనిపించడం లేదు.ఒక పక్క ఆకలిగా ఉంటుంది.బస్టాప్ కు చేరుకుంటాడు ఒకరిద్దరు వచ్చిన హళ్ళు హడవిడిగా ఆటో వంక చూడకుండానే వెళ్ళిపోతారు. ఇంతలో అక్కడికి వచ్చిన ట్రాఫిక్ పోలిస్ రోడ్డుకు అడ్డంగా ఆటో ఆపాడని లంచం అడుగుతాడు. అసలే నాలుగు రోజులుగా అన్నం మొహం చూడని రాజయ్య అతని మాటలకి కోపం వచ్చి ఆటో దహనం చేస్తాడు. ఇందులో సామన్యుని ఎదిరింపు,తెగింపు చూడవచ్చు.నిజానికి ఆటో దహనం చేయలన్నా కోరిక ఈ వ్యవస్థ మీద తిరుగుబాటుగా కనిపిస్తుంది.

"ఆప్టర్ ట్వంటి ఇయర్స్ అను మంచి మిత్రుల కథ" ఇద్దరు మిత్రులకు సంబదించిన కథ.శేఖర్ ఒక పోలిస్ ఆపిసర్ అతని మిత్రుడు ఒక జర్నలిస్ట్.శేఖర్ ను చూసి అనవసరంగా బయపడుతుంటాడు జర్నలిస్ట్ మిత్రుడు.ఈ కథ కొంత వరకు జర్నలిస్ట్ మిత్రుని మానసిక భయాలను తెలియచేస్తుంది.

రాములు ఒక యూనివర్సిటీలో డిపాట్మెంట్ హెడ్.ఇతనికి రమాదేవితో పరిచయం అవుతుంది.అప్పటి వరకు మంచి వాడిగా పేరున్న రాములు రమదేవి పరిచయం వల్ల వారికి కావలసిన వరికి ఉదారంగా ఫండ్స్ మంజూరు చేసి ఉద్యోగం పోగొట్టుకుంటాడు.అక్రమ సంబందాలు ఎంతటి విపత్కర పరిస్థిలకు దారితీస్తాయో "దగ్దం" కథ ద్వార తెలుసుకోవచ్చు. కార్పోరేట్ కాలేజ్ ల హింసను,ర్యాంకుల పేరిట జరిగే ఒత్తడిని భరించలేక ఆత్మహత్య చేసుకొన్న ఇంటర్మీడియట్ విద్యార్థి కథను "హత్య" లో చదవవచ్చు.తల్లిదండ్రులు కేవలం ర్యాంకుల గురించి విపరీతమైన వత్తిడి తేవడం వలన, కొత్త ప్రదేశంలో చదవడం వలన,పిల్లలను కేవలం ర్యాంకులకే పరిమితం చేయడం వలన ఈ ఆత్మహత్యలు ఇంకా జరుగుతూనే ఉన్నాయి.

విద్యార్తి దశ నుండి కలిసి తిరిగిన విహహబంధం పవిత్రతను ప్రశాంత్ అర్థం చేసుకోలేకపోయాడు.అసూయతో అతడు తనలో తనే మథనపడటం వంటి సన్నివేశాలు "పెనుగులాట"కథలో చదవవచ్చు.పద్మజ లాంటి గృహిణులు కూడ బయట ఎన్ని బాధ్యతలు వున్న కుటుంబ వ్యవస్థను విస్మరించకూడదనే సత్యాన్ని చక్కగా చెప్పారు రచయిత. ప్రేమికురాలి మితిమీరిన ఒత్తిడిని నిర్దాక్షిణ్యంగా తోసిపుచ్చి, భార్య దగ్గరకే వెళ్ళిపోయే కథానాయకుడిని ఎంతో సానుకూలంగా చిత్రించిన కథ "లవ్ 2020".

మానవ సంబంధాల్లో వుండాల్సిన గాఢతని వ్యక్తీకరించిన కథ "కొన్ని ప్రేమలు".నిరంతర తపనకి సంబధించిన వ్యవహరం ప్రేమ అని,బాద్యతను మోయడానికి కుదుర్చుకునే ఒప్పందం పెళ్ళి అని అనడం ద్వార రచయిత పెళ్ళి బోలుతనాన్ని చాటుతాడు. సమాజంలో తరతరలుగా పాతుకుపోయిన మూడనమ్మకాలని గురించిన కథ "ఎల్లమ్మ"పెట్టుబడిదారి సమాజంలో పాత ప్యూడల్ సంబంధాలు ఇంకా మిగిలి ఉండటం వల్ల ఎంతో మంది ఈ మూడనమ్మకాలకు బలైపోవడం ఈనాటి సామాజిక దృశ్యం.బాలమ్మ తన చిన్న వయసులోనే భర్తను కోల్పోవడం వల్ల ఏర్పడిన అభద్రతలోంచి,లైంగిక వాంచలు తీరని ఒకనొక మానసిక అసమత్యుల స్థితిలోకి వెళ్ళింది.అది ఎల్లమ్మ పూనకంగా తాను భ్రాంతి చెందింది.సమాజంలో వున్న మూడవిశ్వాసాలు ఇంకా ఈనాటి గ్రామీణ ప్రజల నిత్య అనుభవం లోనిదే.

మొత్తం మీద ప్రతాపరెడ్డి కథలు సమకాలీన సామాజానికి సృజనాత్మక వ్యక్తీరకణగా చెప్పుకోవచ్చు. పాఠకులను తన వెంట నడిపించుకుని వెళ్లే లక్షణం, శిల్పం ఈ కథల గుణం.

కన్యాశుల్కం గురజాడ అప్పారావు పంతులు రాసిన సాంఘిక నాటకం. అది మొదటిసారి 1897 లో ప్రచురించబడింది. అంతకు ముందే 1892 లో విజయనగరంలో ప్రదర్శింపబడింది. కొద్ది మార్పులతో రెండవ ముద్రణ పొందింది. అప్పట్లో విజయనగరం ప్రాంతంలో కన్యాశుల్కం ఆచారం బాగా ఉండేది. విజయనగర రాజావారు చేసిన సర్వే వల్ల ఏటా దాదాపు 344 బాల్యవివాహాలు జరిగేవని తెలుసుకొన్న గురజాడ కలత చెందగా "కన్యాశుల్కం" అనే ఒక గొప్ప సాంఘిక నాటకం మనకి లభించింది.

 
కన్యాశుల్కం నాటకం ముఖచిత్రంగురజాడ కన్యాశుల్కం గొప్పనాటకం అని నిరూపించే అంశాలు:

వస్తువు, 
పాత్రపోషణ, 
హాస్యం, అధిక్షేపం, 
సంభాషణలు, 
భాష. 


 వస్తువు
కన్యాశుల్కం తెలుగుజీవనాన్నీ, వాతావరణాన్నీ, మనుషుల శ్వాసనిశ్వాసాల్నీ, ఆంతరిక వ్యధల్నీ, భ్రష్టు పట్టిన మానవస్వభావాల్నీ ఆవిష్కరించే మొదటి సాంఘిక నాటకం. ఆనాటి హేయమైన మానవ నైజాలూ, జీవచ్ఛవాల్లాంటి బాలవితంతువులూ, సారామత్తులో ఉండే బైరాగులూ, దొంగ సాక్షులూ, వేశ్యలూ, లాయర్లూ, … నాటి సంక్షుభిత సమాజ సమగ్ర స్వరూపాన్ని గురజాడ ఫొటో తీసి మన ముందుంచాడు.

ఈ నాటకంలోని కథావస్తువు "సంఘసంస్కరణ"కి ఉద్దేశించింది. అందులో ముఖ్యాంశాలివి. చిన్న పిల్లల్ని ముసలివాళ్ళకిచ్చి పెళ్ళిచేయడం, వేశ్యావృత్తి హైన్యత, స్త్రీల దుస్థితి, పెద్ద మనుషులుగా చెలామణీ అయే కుహనా మేధావులు.


ఐదేళ్ళకే బాలికలకి పెళ్ళిచేసేవారు. ఈ అన్యాయాన్ని ఎత్తి చూపాడు గురజాడ. పసిపిల్లల్ని కాలం గడిచినవాళ్ళకిచ్చి పెళ్ళిచేస్తే వైధవ్యం రాక తప్పదు. బాలవితంతువులుగా జీవితం వెళ్ళబుచ్చవల్సిందే. ఈ నాటకంలో అగ్నిహోత్రావధాన్లు తన చిన్న కూతురిని లుబ్ధావధాని కివ్వడంలో ప్రేమ లేక కాదు ధనాశ వల్లనే. ఎందుకంటే తన కొడుక్కి కూడా డబ్బు ఖర్చు లేకుండా పెళ్ళి చెయ్యాలనుకుంటాడు కాబట్టి.


కన్యాశుల్కం తీసుకోవడంలో ఉచితానుచితాలూ, న్యాయాన్యాయాలూ లేవు. అభం శుభం తెలియని ఆడపిల్లకి అమానుషంగా పెళ్ళి చెయ్యడం వెనుక ఉన్నది కేవలం ధనవ్యామోహం. వీటిని గురజాడ ఎత్తిచూపాడు. పెద్ద మనుషులుగా, విద్యావంతులుగా నటిస్తూ, ఆదర్శాలకీ ఆచరణలకీ పొంతనలేని వ్యక్తుల్ని గురజాడ చూసి గిరీశం, రామప్పంతులు వంటి పాత్రల్ని కథలో పొందు పరచాడు. మోసాలు, అబద్ధాలు, సొంతడబ్బా, ఏదోవిధంగా పబ్బం గడుపుకోవడాలు …. వీటిని నాటక వస్తువులో ఉపాంగాలుగా చేసాడు. "ఆధునికత" పేరుతో ఇంగ్లీషు చదువుపై గల వ్యామోహాన్ని నిరసించాడు. ఈ నాటకంలోని వస్తువు మన సంస్కృతీరుగ్మతను హెచ్చరిస్తూ సంఘ సంస్కరణ ఎంత అవసరమో వెల్లడిస్తుంది.


ఈనాటి వాళ్ళకి కన్యాశుల్కంలోని వస్తువు పాతది. అందులోని ప్రధాన సమస్య అయిన కన్యాశుల్కం ఈనాడు లేనేలేదు. చిన్నపిల్లలకి పెళ్ళిళ్ళు కూడా లేవు. కన్యాశుల్కం స్థానంలో వరకట్నం వచ్చింది. వేశ్యలకి చదువు, తెలివి, సంపద పోయి దౌర్భాగ్యమైన పరిస్థితులు ఏర్పడ్డాయి. అయినా ఈనాటికీ ఈ నాటకం జనాదరణ పొందడానికి కారణం, ఈ నాటకాన్ని ఒక "సజీవసాహిత్య ప్రక్రియ" గా గురజాడ రూపొందించడమే. ఆయనలోని కళాప్రతిభ కూడా ఒక ముఖ్యకారణం. పాత్రల తీరుతెన్నులు, సంభాషణల్లోని నైపుణ్యం, నాటకాన్ని సజీవం చేసాయి. 'గిరీశం' పాత్ర నాటకానికి పుష్టి కలిగించింది. హాస్యం అన్ని కాలాల్లో అందరూ ఆనందించేటట్టు పోషింపబడింది. రోగిష్టి సమాజం, మనసు పుచ్చిన మనుషులూ ఉన్నంతవరకూ ఈ నాటకం నిలుస్తుంది. నిలిచి శస్త్ర చికిత్స చేస్తుంది కూడా. ఈ నాటకం ఆధునిక నాటకసాహిత్యానికి విఙ్ఞాన సర్వస్వం వంటిది. ఈ నాటకాన్ని ఒక సాంఘిక అధిక్షేప నాటకమని గాని, సాంఘిక ఇతిహాస నాటకమని గాని అనవచ్చు.


 పాత్రపోషణ
ఏ నాటకానికైనా ఇతివృత్తానికైనా ప్రాణాలు పాత్రలే. ఈ నాటకంలోని పాత్రలు సజీవంగా ప్రకాశిస్తూంటాయి. ఒక పాత్ర మరొక పాత్రతో పోటీ పడుతూంటుంది. ఇవి మన సమాజంలో మనకు కనుపించే పాత్రలే. రామప్పంతులు వంటి దగాకోరులు, స్వార్ధపరులు, గిరీశంలాంటి బడాయి కోరులూ మాటకారులు, అగ్నిహోత్రావధాన్లులాంటి ధనాశాపరులు, సంస్కర్తలకి కూడా బుద్ధి చెప్పగల మధురవాణి వంటి సమయోచిత ప్రఙ్ఞగల స్త్రీలు నేటి సమాజంలో అడుగడుగునా కన్పిస్తారు. ఇంతటి వైవిధ్యం, సహజత్వం గల పాత్రపోషణ వల్ల నాటకం సజీవంగా నిలిచింది.


సర్దేశాయి తిరుమల రావు "కన్యాశుల్క నాటకకళ" అనే విమర్శలో నాటకంలోని పాత్రల్ని మంచి పాత్రలూ, చెడ్డ పాత్రలు అని రెండు వర్గాలుగా విభజించాడు. మనిషిలోని మంచిచెడ్డల మేలుకలయిక మంచితనంగానూ, చెడ్డమంచిల కీడుకలయిక చెడ్డతనంగానూ తెలిపాడు. మధురవాణి, బుచ్చమ్మ, కరటక శాస్త్రి, సౌజన్యారావు పంతులు పాత్రలు మంచివి. గిరీశం, రామప్పంతులు, అగ్నిహోత్రావధాన్లు, లుబ్ధావధాన్లు చెడ్డపాత్రలు. సుబ్బి రంగస్థలంపైకి రాని 'నాయిక' వంటిది. సుబ్బిని రంగం మీదకి తీసుకురాకపోవడానికి కారణం ప్రేక్షకుడిలో సెంటిమెంటాలిటీ పుట్టకుండా చెయ్యడాని కనిపిస్తుంది. కన్నీళ్ళు వెక్కిళ్ళూ కనుపించనీయకూడదని నాటక కర్త ఉద్దేశ్యం కావచ్చు. ఇంకా ఇతర పాత్రలున్నాయి. కొందరన్నట్టు అసలు నాటకంలో కనుపించని పాత్ర గురజాడ. "సామూహిక పాత్రీకరణ" అంటే, పాత్రశీలానికి ఒక్క పాత్రను గాక, రెండుగాని అంతకంటె ఎక్కువగాని పాత్రలని ప్రతినిధులుగా నిలబెట్టే విధానం కన్యాశుల్కంలో కనుపిస్తుంది. ఇందుకు ఉదాహరణలు అగ్నిహోత్రావధాన్లు, లుబ్ధావధాన్ల పాత్రలే. గురజాడ గొప్పదనానికి ఇదొక నిదర్శనం.


ఈ నాటకానికి ప్రసిద్ధి తెచ్చిందీ, అందరినీ ఆకర్షించిందీ గిరీశం పాత్ర. ఇది నాయక పాత్ర కాకపోయినా నాటకమంతా పరచుకొని ఉంది. నాటకం మొదలూ, ముగింపూ ఈ పాత్రతోనే కాబట్టి రచయిత ఈ పాత్రవిషయంలో ఒక ఆద్యంత సమత పాటించాడనవచ్చు. గిరీశంవల్ల రచయిత ఏ ప్రయోజనాన్ని ఆశించాడు? ఇది కేవలం ఒక హాస్య పాత్రా? అనే ప్రశ్నలు తలెత్తుతాయి పాఠకుడిలో. నాటకంలో గిరీశం చాలాపనులు చేసినట్టు కనుపించినా, ఆ పనులవల్ల ఏ ప్రయోజనం, మార్పూ కనుపించదు.


గిరీశం సమాజంలోని దొంగ పెద్ద మనుషులకి ప్రతీక. మాయమాటల్తో పబ్బం గడుపుకోవడమే గాని, ఇతనికి ఒక సిద్ధాంతం, ఆశయం ఉన్నట్టు కనుపించవు. స్వప్రయోజనం కోసం ఇతరులకి కష్టాల్ని తెచ్చిపెట్టడానికి కూడా వెనుకాడడు. తాను చేసే ప్రతిపనీ అన్యాయమని తెలిసే చేస్తాడు. వేడుకొని, భయపెట్టి, నవ్వించి, ఏడిపించి, ఏడ్చి ఇతరుల్ని తన దారిలోకి తిప్పుకోగల లౌక్యుడు. నాటకంలో జరిగే సంఘటలపై వ్యతిరేకంగా వ్యాఖ్యానించే గిరీశం పాత్ర సాంఘిక, సాంస్కృతిక ప్రయోజనాల్ని ఆశించి గురజాడ సృష్టించి ఉండవచ్చు. డామిట్‌ ! కథ అడ్డం తిరిగింది అంటూ నాటక రంగం నుంచి నిష్క్రమించినా సమాజంలో కనుపిస్తూ నేటికీ అస్తిత్వాన్ని కాపాడుకుంటూనే ఉన్నాడు.


ఈ నాటకంలోని రెండవ ముఖ్య పాత్ర మధురవాణి. ఈ పాత్రలో అసాధారణత, పరిణామం, శీఘ్రప్రగతీ కన్పిస్తాయి. మొదట్లో సామాన్య వేశ్యగా కన్పించే మధురవాణి, నాటకం ముగిసేసరికి గొప్ప మనిషిగా కనబడుతుంది. ఇది గురజాడ ఇంద్రజాలం. రామప్పంతులు తన బుగ్గ గిల్లినప్పుడు, మొగవాడికైనా ఆడదానికైనా నీతి ఉండాలి. తాకవద్దంటే చెవిని బెట్టరు గదా అని మందలించడంలోనే ఆమె మనసు అర్ధమవుతుంది. వ్యక్తి స్వాతంత్య్రాన్ని, పట్టుదలను ఎలాంటి క్లిష్ట పరిస్థితుల్లోనూ కోల్పోని గుండె నిబ్బరం గలది. విమర్శనాఙ్ఞానం, విశ్లేషణ కలది. ఎదుటి వాళ్ళగురించి ఆలోచిస్తుంది. తృతీయాంకంలో రామప్పంతులు పైన పటారం లోన లొటారం అని పసిగడుతుంది. ఇతర వేశ్యలు ధనం గుంజాలని చూస్తూంటే, మధురవాణి తనని ఉంచుకున్నవాడు బాగు పడాలనీ, అదే తనకు ఎక్కువ గొప్పనీ చెబుతుంది. ఆమె సంస్కారవతి. దురాచారాల్ని సహించదు. కన్యావేషంలో ఉన్న శిష్యుణ్ణి లుబ్ధావధానికి కట్టబెట్టి, సుబ్బి పెళ్ళి తప్పించడంలో ఆమె వ్యూహాశక్తి మనకి తెలుస్తుంది. కరటక శాస్త్రితో వృత్తి చేత వేశ్యని గనక చెయ్యవలసిన చోట ద్రవ్యాకర్షణ చేస్తాను గాని మధురవాణికి దయాదాక్షిణ్యాలు సున్న అని తలిచారా? అనడం ప్రత్యక్షర సత్యం. నాటకం చివర కరటక శాస్త్రిని జైలు నుంచీ, లుబ్ధావధానిని మరణ శిక్ష నుంచీ తప్పిస్తుంది. ఆహా! ఏమి యోగ్యమైన మనిషి అని రామప్పంతులు కూడా అనకుండా ఉండలేక పోతాడు. అయితే నాలుగో అంకంలో నీకు సిగ్గులేదే లంజా! లాంటి మాటలు ఈ పాత్రచేత అనిపించడం సబబుగా లేదు.


ఆరవ అంకంలో మధురవాణి సంఘం మీద దాడి చేస్తుంది. స్త్రీస్వాతంత్రోద్యమానికి మధురవాణి పాత్ర నాందిగా చెప్పవచ్చు. పొరుగువారికి సాయపడుతూ, ఈ పాపపు లోకంలో కూడా మంచి ఉందని నిరూపించిన త్యాగజీవి మధురవాణి. ఈ పాత్ర ఒక్కక్క సారి నాటక పరిధిని దాటిపోయి విశ్వరూపాన్ని చూపిస్తుంది.


డబ్బు గడించి దానిపై వ్యామోహం లేకుండా ప్రేమకోసం పరితపించే పాత్ర మధురవాణి. కాపు మనిషినై పుట్టి మొగుడి పొలంలో వంగ మొక్కలకూ, మిరప మొక్కలకూ దోహదం చేస్తే యావజ్జీవం కాపాడే తన వాళ్లైనా ఉందురేమో అనుకోవటంలో పాత్రలో పరివర్తన కనుపిస్తుంది. దీన్ని గురజాడ హఠాత్తుగా కాక క్రమంగా వచ్చిన మార్పుగా చిత్రించడంలో తన కళాప్రతిభ, సహజత్వం చూపించారు.





 మిగిలిన పాత్రలు
రామప్పంతులు పాత్ర చాలా ఆసక్తికరమైనది. ఇతను నిశిత దృష్టికలవాడు. నమ్మిం చోట చేస్తే మోసం, నమ్మం చోట చేస్తే లౌక్యవూఁను అనే సూక్ష్మబుద్ధి ఉంది. అయినా మధురవాణి వ్యూహంలో చిక్కుకుపోయాడు. ఇతను ఎవళ్ళెక్కువ డబ్బిస్తే వాళ్ళ పక్షం. ఒక మాటమీద నిలబడడు.

అగ్నిహోత్రావధాన్లు వేద వేత్త, అమాయక బ్రాహ్మణుడు,ధనాశాపరుడు, సనాతనాచారాలున్నవాడు.

సౌజన్యారావు న్యాయవాది. వివిధ స్వభావాలున్న మనుషుల్ని చూసినవాడు. వ్యవహారాన్ని నేర్పుగా చక్కబెట్టే ప్రవృత్తి గలవాడు. మొదట్లో గిరీశం పెద్ద మనిషని నమ్మినా, విషయం తెలిసాక, అతన్ని గెట్‌ అవుట్‌ అంటాడు. మధురవాణి వ్రతం సౌజన్యా రావుని పెద్దవాడిగా నిలిపిందా? లేక సౌజన్యా రావు ప్రవర్తన మధురవాణిని మంచిదానిగా చేసిందా అనిపిస్తుంది.

ఇకపోతే తనకు తానుగా చెడు చెయ్యని లుబ్ధావధాని, మంచి స్వభావంగల కరటక శాస్త్రి, తండ్రికి బుద్ధి చెప్పే పాత్రలో మీనాక్షి.. ఇలా ఎన్నో. మొత్తం మీద కొన్ని లోపాలున్నా పాత్ర పోషణా నైపుణ్యం కన్యాశుల్కం సజీవంగా నిలబడడానికి దోహదం చేసింది.


[మార్చు] హాస్యం, ఎత్తిపొడుపు
కన్యాశుల్కం అనగానే హాస్యం గుర్తొస్తుంది. నాటకంలో పాత్రలే ఒకరికొకరు పేర్లు పెట్టుకొని హాస్యమాడుకున్నారు. గిరీశం అగ్నిహొత్రావధానిని అగ్గిరావుఁడన్నాడు. కరటక శాస్త్రి మూర్ఖపగాడ్దె కొడుకన్నాడు. గిరీశాన్ని రామప్పంతులు గిర్రడు బొట్లేరు అని కొట్టిపారేశాడు. అగ్నిహోత్రావధాన్లు కూడా గిరీశాన్ని హనుమాన్లుగా ఆట పట్టించాడు. మధురవాణి దృష్టిలో రామప్పంతులు, లుబ్ధావధాని లొట్టిపిట్టలు. లుబ్ధావధాని పెళ్ళి ముసలి మనువు కాబట్టి హాస్యాన్ని కల్గిస్తుంది. మధురవాణి ఇంట్లో రామప్పంతుల్నీ, గిరీశాన్ని పూటకూళ్ళమ్మ చీపురుతో కొట్టడం, గిరీశం లుబ్ధావధానికి వ్రాసిన లేఖ, గిరీశం వెంకటేశాల సంభాషణలూ మొదలైనవి హాస్యాన్ని పుట్టించాయి. రామప్పంతులు నాకు యింగిలీషే వస్తే దొరసాన్లు నా వెనకాల పరిగెత్తరా? అన్నప్పుడూ, మధురవాణి లుబ్ధావధానిని ఓ పన్ను కదిలిందా? కన్నుకు దృష్టి తగ్గిందా?, చూడండి మీ కండలు కమ్మెచ్చులు తీసినట్టు యెలా వున్నాయో అన్నప్పుడూ నవ్వుకుంటాం.


సంఘంలోని కొన్ని లోపాల్ని ఎత్తిచూపడం కోసం గురజాడ హాస్యాన్ని ఆయుధంగా వాడాడు. ఉదాహరణకి, గిరీశం లెక్చర్లు ఎంతసేపూ సిటీల్లోనే గాని పల్లెటూళ్ళలో ఎంతమాత్రం పనికిరావు అంటాడు. అలాగే నీ మాస్టరుకు నన్ను చూస్తే గిట్టదు. అందుచేత నిన్ను ఫెయిల్‌ చేసాడు గానీ.. అనడం గూడా. పొగత్రాగని వాడు దున్నపోతై పుట్టున్‌, మీ వల్ల నాకు వచ్చిందల్లా చుట్ట కాల్చడం ఒక్కటే! అన్నప్పుడు సరదాగా నవ్వుకుంటాం. అలాగే, సత్యం చ మే, ధర్మం చ మే వంటి వేద మంత్రాలకు చేగోడిం చ మే లాంటి పేరడీలు హాస్యస్ఫోరకాలు.


 సంభాషణలు
సంభాషణలు, భాషా ఈ నాటకానికి జవజీవాలు. తెలుగు పలుకుబడులతో, పాత్రోచిత భాషతో, వ్యంగ్యంతో, హాస్యంతో సంభాషణల్ని నడిపించిన గురజాడ ప్రతిభ అసామాన్యం. నా దగ్గర చదువుకున్న వాడు ఒహడూ అప్రయోజకుడు కాలేదు. పూనా డక్కన్‌ కాలేజీలో నేను చదువుతున్నప్పుడు ది ఇలెవెన్‌ కాజెస్‌ ఫర్ది డీజనరేషన్‌ ఆఫ్‌ ఇండియాను గూర్చి మూడు గంటలు వక్క బిగిన లెక్చరిచ్చేసరికి ప్రొఫెసర్లు డంగై పోయినారు వంటి మాటలు గిరీశం పాత్రపోషణకు బలాన్నిచ్చాయి. గిరీశం సంభాషణలు తెలుగు వాళ్ళ నోళ్ళల్లో సామెతలుగా నిలబడిపోయాయి. మనవాళ్ళు వట్టి వెధవాయలోయ్‌, డామిట్‌ కధ అడ్డం తిరిగింది లాంటివి సాక్ష్యాలు.


పూటకూళ్ళమ్మని గురించి మీరుండగా వెధవెలా అవుతుంది అనడం, కన్య వేషంలోని కరటక శాస్త్రి శిష్యుణ్ణి గురించి ఈ కన్నెపిల్ల నోరు కొంచెం చుట్ట వాసన కొడుతోంది అనడం లాంటి వాటి ద్వారా మధురవాణి సంభాషణా నైపుణ్యాన్ని చూపించాడు గురజాడ. వీళ్ళమ్మా శిఖా తరగా! ప్రతిగాడిద కొడుకూ తిండిపోతుల్లాగా నా ఇంట జేరి నన్ననే వాళ్ళే! తాంబూలం ఇచ్చేశాను, ఇహ తన్నుకు చావండి అన్న వాక్యం నేటికీ ప్రజల్లో వినబడడమే గురజాడ సంభాషణల్ని నడిపిన చాతుర్యానికి నిదర్శనం.


 భాష
కన్యాశుల్కం వాడుకభాషలో వచ్చిన మొదటి సాంఘిక నాటకం. ఒక్క వాడుక భాషేకాక, మాండలికాలు, పాత్రోచిత ప్రయోగాలూ కూడా ఉన్నాయి. కళింగాంధ్ర మాండలికాలకు ఉదాహరణలు

చెప్పాను కానా? 
నా ఆబోరుండదండీ 
గుంటవెధవ 
కనిష్టీబు 
నాను ఉంది 
అనాడీ చేస్తున్నారు 
వగుస్తున్నారు 
కొసాకి విను 
పాత్రోచిత ప్రయోగాలు:

అగ్నిహోత్రావధాని: మానా! మానులా వున్చానంచావూ? గూబ్బగల గొడతాను. 
వెంకమ్మ: మీకు మాత్రం అబ్బిమీద ప్రేఁవ లేదా యేవిషి? 
గిరీశం: నేనే దాని హజ్బండై ఉంటే నిలబడ్డపాట్న నీ తండ్రిని రివాల్వర్తో షూట్‌ చేసి ఉందును. 

మాట్లాడే భాషకి చాలా దగ్గరగా ఉన్న పదాల్ని ప్రయోగించి సహజత్వానికి అద్దం పట్టాడు గురజాడ. ఉదాహరణకి, సాన్దీ, యవరో, జంఝప్పోస, సమ్మంధం, నాలుగ్గింజలు మొదలైనవి ఇలాంటివే. కుంచం నిలువుగా కొలవడానికి వీలులేనప్పుడు, తిరగేసైనా కొలిస్తే నాలుగ్గింజలు నిలుస్తాయి, ఒపీనియన్స్‌ అప్పుడప్పుడు చేన్జి చేస్తూంటేగాని పొలిటీషియన్‌ కానేరడు వంటి కొత్త సూక్తులు కనిపిస్తాయి.


మానవత్వాన్ని చాటి చెప్పి, మానవుడిని క్రియాపరునిగా ప్రేరేపించగల శక్తి గలది ఉత్తమ సాహిత్యమైతే, కన్యాశుల్కం ఉత్తమ సాహిత్యరూపం. ఉదాత్తమైన నాటకం. తెలుగు వాడు గర్వించదగ్గ నాటకం.





ప్రధాన పాత్రలు
గిరీశం 
మధురవాణి 
రామప్పంతులు 
అగ్నిహోత్రావధాన్లు 
లుబ్దావధాన్లు 
పూటకూళ్ళమ్మ 
బుచ్చమ్మ 
వెంకటేశం 
కరటకశాస్త్ర్రి 
శిష్యుడు 
కొండుభట్టు 
దుకాణదారు 
బైరాగి 
హవల్దారు 
వీరేశ 
అసిరిగాడు 
మీనాక్షి 

ప్రశంసలు
"కన్యాశుల్కం నాటకానికి సాటి రాగల రచన భారతీయ సాహితంలో మృచ్చకటికం తప్ప మరోటి లేదు" - శ్రీశ్రీ 

అనువాదాలు
కన్యాశుల్కం కన్నడం, ఫ్రెంచి, రష్యన్‌, ఇంగ్లీషు (2 సార్లు), తమిళం, హిందీ (2 సార్లు) భాషల్లోకి అనువాదమైంది.


 కన్యాశుల్కం కర్తృత్వం పై వివాదం
1955 మార్చి 13 న (అప్పారావు మరణించిన దాదాపు 40 ఏళ్ళ తరువాత) జయంతి కుమారస్వామి ఆంధ్ర పత్రికలో రాసిన ఒక వ్యాసంతో ఒక పెద్ద వివాదం చెలరేగింది. ఆ వ్యాసంలో కుమరస్వామి ఇలా రాసాడు:

"గురజాడ అప్పారావు గారు ఆంగ్లములో బహు నిష్ణాతులు. ఆయన ఎన్నో రచనలను ఆంగ్లంలోనే చేసారు. కన్యాశుల్కాన్ని కూడా ఆంగ్లంలోనే రచించారు. కాని తెనిగించినది అప్పా రావు గారు కాదు, గోమఠం శ్రీనివాసాచార్యులు గారు. గోమఠం శ్రీనివాసాచార్యులు గారిది విజయనగరమే అని, ఈ సంగతి గురజాడ అప్పారావు గారి మిత్రులైన వావిళ్ళ వెంకటేశ్వర శాస్త్రి గారి ద్వారా తెలియ వస్తున్నది..."


"..లోకం అంతా గురజాడ అప్పారావు గారే కన్యాశుల్కం తెలుగులో రాసారు అని అనుకుంటున్నారు. శ్రీనివాసాచార్య్లు గారు తెనిగించడం నిజమా? అభూతకల్పనా??" ఇలా సాగింది ఆ వ్యాసం. ఈ వ్యాసంపై ఉవ్వెత్తున విమర్శలు రేగి ఒక నెలాపదిహేను రోజులపాటు ఆంధ్ర పత్రికలో రసవత్తరమైన చర్చ జరిగింది. ఎందరో ఉద్దండులు చర్చలో పాల్గొనారు. జయంతి కుమారస్వామి వివాదం లేవదీస్తే, నిడుదవోలు వెంకట రావు ఆ వాదనను సమర్ధిస్తూ రాసాడు.


ఆరుద్ర, రామదాసు (అప్పారావు కుమారుడు), గిడుగు సీతాపతి, భమిడిపాటి కామేశ్వరరావు, వంగోలు మునిసుబ్రహ్మణ్యం, ఎ.వి.జగన్నాధరావు మొదలైన వారెందరో ఆ వాదనను వ్యతిరేకిస్తూ ఆంధ్ర పత్రికలో వ్యాసాలు రాసారు.


ఈలోగా యామిజాల పద్మనాభస్వామి వావిళ్ళ వెంకటేశ్వరశాస్త్రిని ఇంటర్వ్యూ చేసాడు. ఆ ఇంటర్వ్యూలో శాస్త్రి "గురజాడ కన్యా శుల్కాన్ని ఇంగ్లీషులో రాసారు. దానిని తెలుగులో రాసింది మాత్రం గోమఠం శ్రీనివాసాచార్యులు గారు." అని చెప్పారని స్వామి ఆంధ్రపత్రికలో రాసాడు. దీనిపై మరిన్ని విమర్శలు చెలరేగాయి.


చివరికి ఆంధ్ర పత్రిక సాహిత్య విలేకరి వావిళ్ళను ఇంటర్వ్యూ చేసి ఇలా రాసాడు. వావిళ్ళ వారు "కన్యాశుల్కం తెలుగు లో రసింది గురజాడే. దానిని ప్రదర్శన యోగ్యం చెయ్యడానికి గోమఠం వారూ, వేదం వెంకటాచలయ్య గారు అక్కడక్కడా మెరుగులు పెట్టారు" అని చెప్పారు.


మరి 'స్వామి గారికి అలా ఎందుకు చెప్పార'ని అడగ్గా వావిళ్ళ ఇలా అన్నాడు: "ఏదో అడిగినాడు. ఏదో చెప్పినాను. మీరు పాటించకండి". ఈ విధంగా ఆ వివాదం సద్దుమణిగింది. ఇంత వివాదానికీ మూలకారణం ఐన వావిళ్ళ వెంకటేశ్వర శాస్త్రి తనకు తానుగా ఒక్క ప్రకటన కూడా చెయ్యక పోవడం విశేషం.


అప్పట్లో ఆంధ్ర పత్రికలో వచ్చిన ఈ వ్యాస పరంపరను ఆచార్య మొదలి నాగభూషణశర్మ, డాక్టరు ఏటుకూరి ప్రసాదుల సంపాదకత్వంలో విశాలాంధ్ర పబ్లిషింగు హౌసు వారు ఒక పుస్తకంగా ముద్రించారు. 970 పేజీల బృహద్గ్రంధంలో పై వివాదం తో పాటుగా, కన్యాశుల్కం గురించిన ఎన్నో వ్యాసాలు, విశ్లేషణలు, పరిశోధనలు, పాత్రల పరిశీలనలు ఉన్నాయి. కన్యాశుల్కం గురించి తెలుసుకోవడానికి ఈ పుస్తకం ఒక గొప్ప వనరు.


[మార్చు] ఇవికూడా చూడండి
కన్యాశుల్కం 1955 లో వచ్చిన చలనచిత్రం 

[మార్చు] బయటి లంకెలు
వికీవ్యాఖ్యలో ఈ విషయానికి సంబంధించిన వ్యాఖ్యలు చూడండి. 
కన్యాశుల్కం"కన్యాశుల్కం — గురజాడ అద్భుతసృష్టి" 
కన్యాశుల్కం ఇంగ్లీషు అనువాదం పై సమీక్ష 
కన్యాశుల్కం ఇంగ్లీషు అనువాదం పై మరొక సమీక్ష 
కన్యాశుల్కం నాటకంపై ప్రముఖుల ఉల్లేఖనలు 
A Play from Colonial India, Gurajada Apparao, Translated from Telugu By Velcheru Narayana Rao 
"http://te.wikipedia.org/wiki/%E0%B0%95%E0%B0%A8%E0%B1%8D%E0%B0%AF%E0%B0%BE%E0%B0%B6%E0%B1%81%E0%B0%B2%E0%B1%8D%E0%B0%95%E0%B0%82_%28%E0%B0%A8%E0%B0%BE%E0%B0%9F%E0%B0%95%E0%B0%82%29" నుండి వెలికితీశారు
వర్గాలు: ప్రసిద్ధ తెలుగు రచనలు | ప్రసిద్ధ తెలుగు నాటక రచనలు | 19వ శతాబ్ది తెలుగు రచనలు
పేజీకి సంభందించిన లింకులువ్యాసము చర్చ మార్చు చరితం వ్యక్తిగత పరికరాలుకొత్త ఖాతా తెరవండి లేదా లాగిన్ అవండి మార్గదర్శకము
మొదటి పేజీ 
రచ్చబండ 
సముదాయ పందిరి 
వర్తమాన ఘటనలు 
ఇటీవలి మార్పులు 
యాదృచ్ఛిక పేజీ 
కొత్త పేజీలు 
విరాళములు 
సహాయము
సహాయసూచిక 
టైపింగు సహాయం 
5 నిమిషాల్లో వికీ 
పరిచయము 
ప్రయోగశాల 
వెతుకు
    పరికరాల పెట్టె
ఇక్కడికి లింకున్న పేజీలు 
సంబంధిత మార్పులు 
ఫైలు అప్లోడు 
ప్రత్యేక పేజీలు 
ముద్రణా వెర్షన్‌ 
శాశ్వత లింకు
ఈ వ్యాసాన్ని ఉదహరించండి 
ఇతర భాషలు



వట్టికోట ఆళ్వారుస్వామి

తెలంగాణ ప్రజాసాహిత్యానికి పాదులు వేసి ప్రాణం పోసినవాడు వట్టికోట ఆళ్వారుస్వామి. రచయిత. సేవాశీలి. ఉద్యమకర్త. కమ్యూనిస్టు నేత. ప్రచురణకర్త. పాత్రికేయుడు. ప్రచారకుడు ఆయన. భాషాసాహిత్యాల దగ్గర్నుంచి పౌరహక్కుల దాకా వట్టికోట అన్ని ఉద్యమాలల్ల పాలుపంచుకున్నడు. తెలుగులో రాజకీయ నవలలకు ఆద్యుడు.[1]

 బాల్యం
1915 నవంబర్ 1 తేదీన నల్లగొండ జిల్లా నకిరేకల్ సమీపంలోని మాచవరంల సింహాద్రమ్మ, రామచంద్రాచార్యులకు జన్మించిండు. తండ్రి చిన్ననాట చనిపోవడంతో సీతారామారావు అనే ఉపాధ్యాయుడికి వండిపెడుతూ విద్యాభ్యాసం, సారస్వతాభ్యాసం చేసిండు.


 నిజాంకు వ్యతిరేకంగా
గ్రంధాలయోద్యమంతో మొదలైన ప్రేరణ ఆళ్వారుస్వామిని నిజాం వ్యతిరేకోద్యమం దాకా నడిపించింది. ప్రజల్లో కలిసి ఆయన పని చేసిన తీరు నిజాంకు కోపం తెప్పించింది. దానితో ఆయన జైలు పాలు అయ్యిండు. వంటపనిల, ప్రూఫ్ రీడింగ్‌ల, హోటల్ సర్వర్‌గా పని చేస్తున్నప్పుడు ఆయన పొందిన అనుభవాలు ఆయన ప్రజల మనిషిగా నిలబడేట్టు చేసినయి. నిజాంను గడగడలాడించిన 'ఆంధ్రమహాసభ' నల్లగొండ జిల్లా అధ్యక్షుడిగా, కమ్యూనిస్టు పార్టీ నాయకుడుగా ప్రజాచైతన్యాన్ని కూడగట్టిండు.


రచనలు
వట్టికోట జైలు జీవితం జైలు లోపల పేరుతో కథల సంపుటిగా వెలువడింది. 
తెలంగాణ ప్రజాజీవిత నేపథ్యంతో 1952ల ప్రజలమనిషి నవల రచించిండు. 
1940-45 మధ్యకాలంలోని రాజకీయ, సాంఘిక ప్రజా ఉద్యమాల చిత్రణతో గంగు నవల రచించిండు. 
తెలంగాణ చైతన్యం కోసం 'దేశోద్ధారక గ్రంథమాల' స్థాపించి కొద్దికాలంలనే 35 పుస్తకాలు ప్రచురించటం ఆయన కృషికి నిదర్శనం. తెలంగాణ విశేషాలను కూర్చి, 'తెలంగాణ' పేరుతో సంపుటాలు ప్రచురించిండు. ఇవేవీ ఇప్పుడు అందుబాటుల లేకుండా పోయినయి. 
1961 ఫిబ్రవరి 5 న ఆయన మృతి తెలంగాణకు తీరని లోటుగా ఉండిపోయింది. 




సిరివెన్నెల సీతారామశాస్త్రి

 
 
సిరివెన్నెల సీతారామశాస్త్రిసిరివెన్నెలతో సినీరంగ ప్రవేశము చేసిన చెంబోలు సీతారామశాస్త్రి తెలుగు సినీ గీతరచయిత. విశాఖపట్నం జిల్లాలోని అనకాపల్లి మండలములో 20-05-1955 వ తేదీన శ్రీ డా.సి.వి.యోగి, శ్రీమతి సుబ్బలక్ష్మి గార్లకు జన్మించారు.

శాస్త్రి గారి విద్యాభ్యాసం పదవ తరగతి వరకు అనకాపల్లిలో జరిగింది. కాకినాడలో ఇంటర్మీడియట్ పూర్తిచేసారు. ఆంధ్ర విశ్వకళా పరిషత్ లో బి.ఎ పూర్తి చేసి ఎం.ఏ చేస్తుండగా సిరివెన్నెల సినిమాకు పాటలు రాసే అవకాశం వచ్చింది. ఆ సినిమా పేరుతోనే 'సిరివెన్నెల' సీతారామశాస్త్రిగా ఆయన పేరు దర్శనమిచ్చింది.

'విధాత తలఁపున ప్రభవించినది...' అంటూ ఆయన రాసిన మొదటి పాటే తెలుగు సినీ ప్రేక్షకుల గుండెల్లో ఆయనకు స్థానం సంపాదించి పెట్టంది.

ధన మాయ ను ఎంత చిన్న చిన్న పదాలలొ పొదగగలరో దైవ మాయ ని కూడ అంతే సులువుగా విడమరచి చెప్పగల ప్రజ్ఞాశలి సిరివెన్నెల. సినీ వినీలాకాశంలో ఎన్ని తారలున్నా చల్లని జాబిలి వెలుగులు పంచుతూ తనకంటూ ఒక సుస్థిర స్థానాన్ని ఎప్పుడో ఎర్పరచుకున్న సిరివెన్నెల లలిత గీతాలు రాయడంలో కూడా ఉపద్రష్ఠులు. అసలు ఇది అని ప్రత్యేకంగా చెప్పకుండా తెలుగు లో ప్రజనీకానీకి తెలిసిన/తెలియని సాహిత్య ప్రక్రియలన్నింటినీ పలకరించేసారు సిరివెన్నెల. ఫ్రస్తుత కాలమాన పరిస్ఠితులలో ప్రముఖం గా సినిమా పాటలతో ప్రజలను అలరిస్తున్న 'సిరివెన్నెల పాటల వల్ల మాత్రమే తెలుగు పాటల్లో లో తెలుగు ఇంకా బ్రతికి ఉంది అంటే అతిశయోక్తి కాదు అంటే ఒప్పుకోని జనాభా తక్కువేమో.

ఆయన కలం నుంచి జాలువారిన అనేక వేల పాటలలో మచ్చుకు కొన్ని గుర్తు చేసుకుంటే:

. ఆరంగేట్రం 'సిరివెన్నెల' లోని ప్రతి పాట అణిముత్యమే. 
. స్వయంకృషిలోని పాటలు 
. రుద్రవీణలోని 'నమ్మకు నమ్మకు ఈ రేయినీ ; జాతీయ అవార్డు అందుకున్న 'లలిత ప్రియ కమలం విరిసినదీ 
. స్వర్ణకమలంలోని అన్ని పాటలు - ముఖ్యంగా : 'ఆకాశం లో ఆశల హరివిల్లూ ; 'అందెల రవమిదీ 
. శృతిలయలు లో - తెలవారదేమో స్వామి 
. శివ లో 'బోటని పాఠముందీ 
. క్షణ క్షణం లో 'కో అంటె కోటి ; 'జాము రాతిరి జాబిలమ్మా 
. గాయం లో 'అలుపన్నది ఉందా' ; 'నిగ్గ దీసి అడుగూ ; రాష్ట్ర నంది అవర్డు సాధించిన 'స్వరాజ్యమవలేని 
. గులాబి లో 'ఏ రోజైతె చూశానో నిన్నూ ; 'క్లాసు రూము లో తపస్సు చేయుట వేస్టురా గురూ' 
. మనీలో 'చక్రవర్తికి వీధి బిచ్చగత్తెకీ ; 'భద్రం బీ కేర్ ఫుల్ బ్రదరూ' 
. శుభలగ్నం లోని 'చిలకా ఏ తోడు లేకా 
. నిన్నే పెళ్ళడతా లోని 'కన్నుల్లో నీ రూపమే ; 'నిన్నే పెళ్ళాడెస్తానంటూ' 
. సింధూరం లోని అన్ని పాటలు ; ముఖ్యంగా - 'సంకురాత్రి పండగొచ్చెరో' ; 'అర్థ శతాబ్దపూ 
. దేవీపుత్రుడు లోని 'ఓ ప్రేమా' 
. చంద్రలేఖ లోని 'ఒక్క సారి ఒక్క సారి నవ్వి చూదయ్యో 
. నువ్వే కావాలి నుంచి 'ఎక్కడ ఉన్నా' ; 'కళ్ళలొకి కళ్ళు పెట్టీ 
. నువ్వు నాకు నచ్చావు నుంచి 'ఆకశం దిగివచ్చీ ; 
. శుభ సంకల్పం నుంచి 'హైలెస్సో 'సీతమ్మ అందాలూ 
ఇలా చెప్పుకొంటూ పోతే చాలా కనిపిస్తాయి.


 పురస్కారాలు
ఆంధ్ర ప్రదేశ్ ప్రభుత్వ నంది పురస్కారాలు, ఉత్తమ గేయ రచయితగా :

1986 - సిరివెన్నెల - విధాత తలఁపున... 
1987 - శృతిలయలు - తెలవారదేమో ... 
1988 - స్వర్ణకమలం - అందెల రవమిది... 
1993 - గాయం - స్వరాజ్యమవలేని... 
1994 - శుభలగ్నం - చిలకా ఏ తోడులేక... 
1995 - శ్రీకారం - మనసు కాస్త కలత... 
1997 - సింధూరం - అర్ధ శతాబ్దపు... 
కళాసాగర్ అవార్డులు 4 పర్యాయములు ఉత్తమ గేయ రచయితగా...
సౌతిండియా టెక్నీషియన్స్ అసోసియేషన్ వారి 1988వ సంవత్సరపు ఉత్తమ గేయ రచయిత పురస్కారం -రుద్రవీణ సినిమాకు.
మనస్విని సంస్థ ద్వారా ఆత్రేయ బంగారు కిరీటం.

వృత్తి: కవి, రచయిత 
సినారె గా ప్రసిద్ధి చెందిన సింగిరెడ్డి నారాయణరెడ్డి, తెలుగు కవి, సాహితీవేత్త మరియు జ్ఞానపీఠ అవార్డు గ్రహీత. సి.నారాయణరెడ్డి 1931, జూలై 29 న కరీంనగర్ జిల్లాలోని మారుమూల గ్రామము హనుమాజీపేటలో జన్మించాడు. ఈయన ఉస్మానియా విశ్వవిద్యాలయము నుండి తెలుగు సాహిత్యములో పోస్టుగ్రాడ్యుయేట్ డిగ్రీ, డాక్టరేటు డిగ్రీ పొందాడు. తెలుగు సాహిత్యానికి ఆయన చేసిన ఎనలేని సేవలకు గాను ఆయనకు 1988 ప్రతిష్టాత్మకమైన జ్ఞానపీఠ్ పురస్కారం లభించింది.

ఉస్మానియా విశ్వవిద్యాలయము లో ఆచార్యునిగా పనిచేస్తూ అనేక ఉన్నత పదవులు, పురస్కారములు పొందాడు. ఆశ్చర్యకరమైన విషయమేమిటంటే ఆయన డిగ్రీ వరకు ఉర్దూ మాధ్యమములోనే చదివాడు. విశ్వనాధ సత్యనారాయణ తరువాత జ్ఞానపీఠ పురస్కారం పొందిన తెలుగు సాహీతీకారుడు ఆయనే. విశ్వంభర కావ్యానికి ఆయనకి ఈ అవార్డు లభించింది. సినారె రాజ్యసభ సభ్యునిగా కూడా నియమితుడయ్యాడు. తెలుగు చలన చిత్ర రంగములో ఆయన రాసిన పాటలు ఎంతో ప్రసిద్ధి చెందాయి.


రచనలు
కవిత్వం:

విశ్వంభర 
ఆరోహణ 
మనిషి - చిలక 
ముఖాముఖి 
భూగోళమంత మనిషి 
దృక్పథం 
కలం సాక్షిగా 
కలిసి నడిచే కలం 
కర్పూర వసంతరాయలు 
మట్టి మనిషి ఆకాశం 
నాగార్జున సాగరం 
కొనగోటి మీద జీవితం 
రెక్కల సంతకాలు 
వ్యక్తిత్వం 
వ్యాసాలు:

పరిణత వాణి 

వేటూరి సుందరరామ్మూర్తి
వేటూరి సుందరరామ్మూర్తివేటూరి గా పిలవబడే వేటూరి సుందరరామ్మూర్తి (జ. 192?) సుప్రసిద్ధ తెలుగు సినీ గీత రచయిత. వేటూరి జంట కవులుగా పేరు పొందిన తిరుపతి వేంకట కవులు దగ్గర శిష్యరికం చేసారు. తొలినాళ్ళలో పాత్రికేయినిగా పనిచేసిన వేటూరి కె.విశ్వనాథ్ దర్శకత్వం వహించిన ఓ సీత కథ ద్వారా సినీ రంగ ప్రవేశం చేసారు. తర్వాత కొన్ని వేల పాటలను రాసారు. మహానటుడు నందమూరి తారక రామారావు నటించిన చాలా సినిమాలకి గుర్తుండిపోయే పాటలను రాసారు.
వేటూరి చాలా రకాల పాటలను రాసారు. సంప్రదాయ కవిత్వం దగ్గర నుండి జానపద గీతాల వరకు క్లాస్ నుండి మాస్ వరకు అన్నింటిలోనూ తన ప్రతిభను నిరూపించుకున్నారు. శ్రీశ్రీ తర్వాత తెలుగు సినిమా పాటకి జాతీయ ఉత్తమ సినిమా పాటల రచయిత పురస్కారాన్ని అందించారు. ఆయన మాతృదేవోభవ సినిమాకి రాసిన రాలిపోయే పువ్వా నీకు రాగాలెందుకే... (నిర్మాత:కె.యస్.రామారావు, దర్శకుడు:అజయ్ కుమార్, సంగీతం:కీరవాణి) అనే పాటకి (తెలుగు పాటకు మొదటి జాతీయ పురస్కారం) 1994వ సంవత్సరానికి గాను ఈ పురష్కారం వచ్చింది.
కళాతపస్వి కె.విశ్వనాథ్, కె.వి.మహదేవన్ మరియు ఇళయరాజాలతో వేటూరి అద్భుతమైన గీతాలను అందించారు. తను రాసిన పాటలలో తాను గొప్పగా భావించే పాటలు సాగర సంగమంలో తకిట తదిమి తకిట తదిమి తందాన..., నాదవినోదము....



కట్టమంచి రామలింగారెడ్డి
డా. కట్టమంచి రామలింగారెడ్డి  

విద్యావేత్త,ఆంధ్ర విశ్వవిద్యాలయ వ్యవస్థాపకులు మరియు ఉప సంచాలకులు 
డాక్టర్ కట్టమంచి రామలింగారెడ్డి ఎనలేని ప్రతిభావంతుడు. ఆయన మేధావి మాత్రమే కాదు, పండితుడు. వక్త మాత్రమే కాదు రచయిత, ఆదర్శవాది, రాజనీతిజ్ఞుడు. ఇంతటి ప్రతిభా పాటవాలు ఒక వ్యక్తిలో కానరావడం నిజంగా అరుదే. కట్టమంచి రామలింగారెడ్డి (సీఆర్‌రెడ్డి) విద్య, సాహిత్య, రాజకీయ రంగాలలో త్రివిక్రమమూర్తి. ఆంధ్రభాషాభిరంజని సంఘంలో చురుకైన పాత్ర పోషించారు. గైక్వాడ్‌ స్ఫూర్తితో అమెరికాలోను విద్యాభ్యాసం చేశాడు. అక్కడినుంచి తిరిగి వచ్చిన తర్వాత బరోడా కళాశాల వైస్‌ప్రిన్సిపాల్‌గా చేరాడు. 1909లో మైసూరులో విద్యాశాఖలో చేరిన ఆయన 1918 నుంచి 1921 వరకు విద్యాశాఖ ఇన్‌స్పెక్టర్‌ జనరల్‌గా వ్యవహరించాడు. 1951లో అనారోగ్యంతో ఆయన మరణించడం జరిగినది.

 బాల్యం
రామలింగారెడ్డి పుట్టింది చిత్తూరు పట్టణం కట్టమంచిలోనే. ఆంధ్ర మహాపురుషుల్లో అగ్రశ్రేణికి చెందిన ఈ కవి కోవిదుడు 1880 డిసెంబరు 10న జన్మించాడు. సుబ్రమణ్యంరెడ్డి, నారాయణమ్మ దంపతులకు మూడో సంతానంగా సీఆర్‌రెడ్డి జన్మించాడు. సుబ్రమణ్యంరెడ్డి సోదరుడు పెద్దరామస్వామిరెడ్డి రామలింగారెడ్డిని దత్త పుత్రుడుగా స్వీకరించారు.

 చదువు
సీఆర్‌రెడ్డి అయిదో ఏట అక్షరభ్యాసం ప్రారంభించాడు. వీధి బడిలో చదువు మొదలయినది. చిన్న వయస్సులోనే భారతాన్ని, అమర బాల రామాయణాన్ని చదివేవాడు. 1890లో ప్రస్తుత పీసీఆర్ పేరుతో ఉన్న చిత్తూరు బోర్డు హైస్కూల్‌లో మొదటిఫారంలో చేరాడు ప్రతి పరీక్షల్లోనూ ఉన్నత శ్రేణి సాధించేవాడు. ఉన్నతాభ్యాసం కోసం మదరాసు వెళ్ళి క్రైస్తవ కళాశాలలో ఉన్నత విద్య పూర్తి చేసాడు. 1899లో నవ్య కావ్యరచన పోటీలో ముసలమ్మ మరణం లఘు కావ్యాన్ని రచించి బహుమతి పొందాడు. సాహిత్యరంగంలో సరికొత్త భావాలకు, నూతన ఆలోచన రీతులకు మనోవికాసాత్మకమైన విమర్శలకు కట్టమంచి దోహదపడ్డాడు. ఒకవైపు తెలుగు కవితను మరో వైపు కవితా విమర్శను నూతన శోభతో కొత్తకాంతులతో ఆవిష్కరించిన సాహితీమూర్తి. సంభాషణలతో దెబ్బకు దెబ్బ తీయగల నేర్పు, వాదనాచాతుర్యం ఆయన శైలి. హాస్య ప్రియత్వం, ఛలోక్తులు, చమత్కార సంభాషణ నైపుణ్యం వంటి లక్షణాలతో అందరినీ ఆకట్టుకునేవాడు. 1902లో బీఏ పరీక్షలో ఉత్తమ శ్రేణిలో ఉత్తీర్ణుడై బంగారు పతకాలను పొందాడు.


 పురస్కారాలు
భారత ప్రభుత్వపు విద్యార్థి వేతనంతో కేంబ్రిడ్జి విశ్వ విద్యాలయంలో, సెయింట్స్ జాన్స్ కళాశాలలో ప్రవేశించి పలు పురస్కారాలు అందుకున్నాడు. 1903లో ఆయన తెలివి తేటలకు, సామర్థ్యానికి గుర్తింపుగా రైట్ బహుమతి లభించింది. 1904లో విద్వాంసుడు పురస్కారం అందుకున్నాడు. 1905లో కేంబ్రిడ్జి విశ్వవిద్యాలయంలో యూనియన్ లిబరల్ క్లబ్ కార్యదర్శిగా ఎన్నికై అక్కడ పలు ఉపన్యాసాలతో ఆంగ్లేయుల మన్ననలు ప్రశంసలు అందుకొన్నాడు. భారతీయుడుగా ఇలాంటి అసాధారణ గౌరవం దక్కడం అదే ప్రథమం. 1906లో ఎంఏ పరీక్షల్లో ప్రథమ శ్రేణిలో ఉత్తీర్ణులయ్యాడు. బరోడా సంస్థానాదీశుడు గాయ్‌క్వాడ్ సయోజీరావు సీఆర్‌రెడ్డి ప్రతిభను గుర్తించి అమెరికా పంపారు. 1908న స్వదేశానికి వచ్చాక బరోడా కళాశాలలో ఆచార్యునిగా చేరడం జరిగినది. ఆ తర్వాత మైసూరు మహారాజ కళాశాలలో ఆచార్య పదవి స్వీకరించాడు. తధనంతరం మైసూరు ప్రభుత్వం ఆయనను విద్యాశాఖాధికారిగా నియమించింది.


 రాజకీయ జీవితం
1921లో విద్యాశాఖ ఐజీ పదవికి రాజీనామా చేసి రాజకీయాల్లో ప్రవేశించాడు. 1921-25 మధ్య కాలంలో మద్రాసు కౌన్సిల్‌ సభ్యుడిగా ఉన్నారు. జస్టిస్‌పార్టీలో కీలక పాత్ర పోషించిన ఆయన తర్వాత యునైటెడ్‌ నేషనలిస్టు పార్టీలో చేరి డిప్యూటీ లీడర్‌గా వ్యవహరించాడు. 1935లో కాంగ్రెస్‌ తరఫున మద్రాసు కౌన్సిల్‌కు ఎన్నికయ్యాడు. 1936లో కొంతకాలంపాటు చిత్తూరు జిల్లాబోర్డు ఛైర్మన్‌గా పనిచేశాడు.


 ఆంధ్రావర్స్శిటీ వీసీగా
ఆంధ్రా యూనివర్సిటీ వ్యవస్థాపక వైస్‌ ఛాన్సలర్‌గా 1926 నుంచి విశ్వవిద్యాలయం అభివృద్ధికి ఆయన చేసిన కృషి చిరస్మరణీయం. రెండోసారి 1936లో మళ్లీ బాధ్యతలు చేపట్టారు. 1949లో మద్రాసు విశ్వవిద్యాలయం ప్రొ-ఛాన్సలర్‌ పదవిని అంగీకరించాడు.


 సాహితీ సేవ
ఆయన రచించిన ముసలమ్మ మరణం తొలి ముద్రణ 1900లో జరిగింది. భారత అర్థశాస్త్రం, కవిత్వతత్వ విచారం, ఆంధ్రసర్వకళాశాల విద్యాప్రవృత్తి, లఘుపీఠికా సముచ్చయం, వ్యాసమంజరి, పంచమి, వేమన మొదలయినవి తెలుగులో ఆయన రచనలు. డా.సి.ఆర్‌.రెడ్డి పీఠికలు పేరుతో 1983లో సంకలనాన్ని ప్రచురించారు. ఆంగ్లంలోను ఆయన చేయితిరిగిన వారే. డ్రామా ఇన్‌ద ఈస్ట్‌ అండ్‌ వెస్ట్‌, స్పీచస్‌ ఆన్‌ యూనివర్శిటీ రిఫార్మ్‌, డెమోక్రసీ ఇన్‌ కాంటెపరరీ ఇండియా.. ఆంగ్లంలో ఆయన రచనల్లో కొన్ని.


 సీఆర్‌రెడ్డి విగ్రహాలు
సీఆర్‌రెడ్డి 1951 ఫిబ్రవరి 24న అనారోగ్యంతో మద్రాసులో మరణించారు. తమిళనాడుతోపాటు రాష్ట్రంలో పలుచోట్ల విగ్రహాలున్నాయి. ఆయన జన్మించిన పట్టణంలో మాత్రం విగ్రహం ఏర్పాటు చేయలేకపోయారు. ఈ లోటును ప్రముఖ డాక్టరు, సీఆర్‌రెడ్డి మెమోరియల్ ట్రస్టు అధ్యక్షుడు పురుషోత్తంరెడ్డి, కార్యదర్శి కేశవరెడ్డి తీర్చడానికి సన్నాహాలు పూర్తి చేశారు. కలెక్టరు బంగ్లా ఎదురుగా సర్కిల్‌లో విగ్రహాన్ని నెలకొల్పారు.


 పదవులు
1926లో డాక్టర్ సీఆర్‌రెడ్డి ఆంధ్ర విశ్వవిద్యాలయం తొలి ఉపాధ్యాక్షునిగా నియమితులయ్యారు. ప్రభుత్వ దమన నీతికి నిరసనగా 1930లో రాజీనామా చేశారు. 1936లో ప్రభుత్వం మళ్లీ ఆయనకు ఆ పదవిని అప్పగించింది.



భావకవిత్వం తర్వాత తెలుగు సాహిత్య విమర్శాప్రమాణాల గురించి కవులు మాట్లాడటం లేదంటున్నారు వెల్చేరు నారాయణరావు గారు (ఇదే సంచికలో వున్న వెల్చేరు గారి వ్యాసం చూడండి). అలా కవులే నిర్మించిన ప్రమాణాలు లేనందువల్ల మొదటగా కలిగే దుస్థితి ఏది మంచి సాహిత్యమో ఏది కాదో తెలియకపోవటం. దీని వల్ల ఇప్పటి తెలుగు సాహిత్యంలో, ముఖ్యంగా కవిత్వంలో, అధికారబలం, అంగబలాలే రచనల, రచయితల గుణాల్ని తేల్చేవయ్యాయి. నామట్టుకు నేను చాలా కాలం నుంచి వచనకవితా సాహిత్యంలో మంచిచెడ్డల్ని చూడటంలో ఉపయోగపడే ప్రమాణాల కోసం వెదికి ఇప్పటికీ ఉపయోగపడేవి కన్పించని స్థితిలో వున్నాను. కొత్తగా కవిత్వం రాసే వారికి స్పష్టమైన ప్రమాణాలు కనిపిస్తే వాళ్ళు వాటి మార్గనిర్దేశంతో కవితాసాధన చేసి ఆ తర్వాత ఆ ప్రమాణాల పరిధుల్ని కూడ అధిగమించి ఇంకా ఉన్నతమైన సాహిత్యాన్ని సృష్టించే అవకాశం కలుగుతుంది.

ఈ నేపథ్యంలో కవిత్వం గురించి లోతుగా ఆలోచించిన కొందరు పాశ్చాత్య కవుల భావాల్ని అనువదింపజేసి “ఈమాట” ద్వారా అందిస్తే కొంత ఉపయోగం వుండవచ్చని అనిపించింది. ఆ శ్రేణిలో ఇది మొదటిది. వీటిని ప్రచురించటంలో మా ఉద్దేశ్యం తెలుగు సాహితీకారులు ఈ భావాల్ని కళ్ళు మూసుకుని శిరసావహించి పాటించాలని కాదు. నిజానికి ఈ భావాల్లో అసలు ఏవీ తెలుగు సాహిత్యానికి ఉపకరించేవి కాకపోవచ్చు కూడ. పైగా ఇప్పటికే ఎంతోమంది తెలుగు సాహితీవిమర్శకులు పాశ్చాత్యభావాల్ని పుంఖానుపుంఖాలుగా ఉట్టంకించి, ఆ భావాలు తెలుగు సాహిత్యానికి ఎలా వర్తిస్తాయో మాటమాత్రం చెప్పకుండా, మనకి విసుగు తెప్పించారు కూడా (ఏ యూనివర్సిటీ పరిశోధనావ్యాసం చూసినా, ఏ వచనకవితా సంకలనానికైనా గొప్పవారు రాసే ముందుమాటలు చూసినా ఇవి కనిపిస్తాయి). ఈ వ్యాసాల్ని ప్రచురించటంలో మేం ఆశిస్తున్న ప్రయోజనం చాలా పరిమితమైంది. అది, పాశ్చాత్య విమర్శకుల భావాలని చూసి, వాళ్ళ ఆలోచనాదృష్టుల్ని గమనించి, వాటి గురించి ఆలోచించటం ద్వారా, మనమూ మన భాషకీ ప్రస్తుత సాహిత్యానికీ సరిపడే సాహిత్య విమర్శా భావాలని నిర్మించుకోవటానికి ఇవి కొంత దోహదం చేస్తాయనేది.

(ఎజ్రా పౌండ్‌ హెయిలీ, ఐడహో లో 1885లో పుట్టాడు. కొత్త కవిత్వాన్ని తయారుచెయ్యాలని లండన్‌కి వలస్‌ వెళ్ళాడు. “భావచిత్రమార్గం” (ఇమేజిజం) నిర్దేశించాడు. నవ్యకవిత్వ తత్వాన్ని ఆవిష్కరించిన వారిలో ముఖ్యుడు. వ్యష్టిజీవితపు నిర్వ్దంద్వలయని ప్రతిబింబించే కవితారూపాన్ని అన్వేషించాడు. విస్పష్టమైన సహజవస్తువుల భాష కోసం వెదికాడు. రెండో ప్రపంచయుద్ధ కాలంలో ఫాసిస్టుల పక్షం వహించి యుద్ధం అయ్యాక అమెరికాకి బలవంతాన పంపబడి ఉన్మాదస్థితి కారణంగా కేసు తప్పించుకుని 1972లో ఇటలీలో మరణించాడు. అతను 1918లో ప్రచురించిన ఒక వ్యాసానికి ఇది అనువాదం. పాఠకుల సౌకర్యం కోసం మూలవ్యాసాన్ని కూడ పొందుపరుస్తున్నాం. అది కావాలంటే ఇక్కడ నొక్కండి. ఆ వ్యాసం వున్న పుస్తకం Strong Words: modern poets on modern poetry, pp. 17 - 25; edited by W. N. Herbert & Matthew Hollis, First published 2000 by Bloodaxe Books Ltd, Highgreen, Tarset, Northumberland NE48 1RP, Great Britain, ISBN: 1 85224 515 8 )

************

ఇటీవల కవిత్వంలో ఓ కొత్తరీతిని గురించి చాలా గోలగా వుంది. దాన్ని గురించి మాట్లాడే ముందు ఒక్కసారి వెనక్కి తిరిగి గతాన్ని సమీక్షిస్తే నన్ను క్షమిస్తారనుకుంటాను.

1912 వసంతంలోనో వేసవి కొత్తల్లోనో ఎచ్‌.డి., ఆల్డింగ్‌టన్‌, నేనూ ఓ మూడు విషయాల్లో అంగీకారానికి వచ్చామని నిశ్చయించాం :

1. “వస్తువు” మానసికమైందైనా భౌతికమైందైనా దాన్ని సూటిగానే ప్రదర్శించటం.

2. ఆ భావప్రకటనకి ఉపయోగించని ఒక్క పొల్లు పదాన్నైనా సహించకపోవటం.

3. లయ గురించి సంగీతంలోలా (మారే పొడవుల) స్వరసంపుటుల్ని వరసగా కూర్చటం (క్రమబద్ధమైన దరువులా కాకుండా).

మిగిలిన చాలా గుణాల విషయంలో మేము విభేదించినా యీ మూడిట్లో ఏకీభవించటం వల్ల మాదీ ఓ సంఘం అని చెప్పుకునే హక్కు సాధించామనుకుంటాను.

ఆ తర్వాత చాలామంది ఈ సంఘంలో చేరటమో అనుసరించటమో చేశారు గాని వాళ్ళు పై వాటితో, ముఖ్యంగా రెండో గుణంతో అంగీకరిస్తున్న సూచనలు అణుమాత్రం కూడా చూపటం లేదు, వాటిలో మంచి ఎంతున్నా. నిజానికి వచనకవిత్వం కూడా పోచుకోలు రాతల్లో అంతకుముందు వచ్చిన నీరసపు రచనల్తో సమానంగానే వుంది; దాని సొంత దోషాల్ని అదీ వెంట తెచ్చుకుంది. వాడిన పదసంపుటులు పాతవాళ్ళంత చెత్తగానే వుంటున్నాయి వాళ్ళకులా యతిప్రాసలూ సంప్రదాయ ఛందస్సుల బాదరబందీ వీళ్ళకి లేకపోయినా. ఇక వీళ్ళ కవిత్వంలో సంగీతం వుందా లేదా అనేది పాఠకుల ఖర్మకే వదిలేద్దాం. వీళ్ళ వచనకవిత్వంలో ఎప్పుడన్నా అరిగిపోయి రసహీనమైన పద్యచ్ఛందాల ఛాయలు కనపడితే మరోప్పుడు అసలు సంగీతపు వాసనలు కూడా వుండవు. ఐతే మొత్తం మీద యీ క్షేత్రాన్ని దున్నటం అనేది మంచిపనే. ఈ కొత్త రీతిలో కొద్దిగానన్నా మంచిరచనలు వచ్చి వుండొచ్చు; అలా ఐతే ఫరవాలేదు.

విమర్శ అంటే పరిధులు నిర్ణయించటమో నిషేధాలు విధించటమో కాదు. అతిక్రమణకి అనుకూలమైన స్థలాల్ని క్రమబద్ధంగా చూపించటం. మందంగా వున్న పాఠకుల్ని ఉలిక్కిపడి లేచేట్టు చెయ్యటం. విమర్శలో వున్న మంచి విషయాలు యదాలాపంగా అన్న మాటల్లోనో లేకపోతే ఎవరన్నా అనుభవం వున్న కళాకారుడు పైకొస్తున్న కుర్రవాళ్ళకి సహాయం చేస్తూ చూపే కొండగుర్తులు, అనుభవం వల్ల వచ్చిన జాగ్రత్తల, రూపాల్లో వుంటాయి సాధారణంగా.

“భావచిత్రమార్గం” (ఇమేజిజం) గురించిన తొలి అభిప్రాయాలు బయటికి వస్తున్న రోజుల్లో నేనూ కవితాసాధనలో ఉపకరించటానికి కొన్ని జాగ్రత్తల్ని రాసి వుంచాను. 1913 మార్చి లో “పొయెట్రీ” పత్రికలో ప్రచురించిన ఆ జాగ్రత్తల్ని మళ్ళీ ఇక్కడ పొందుపరుస్తున్నా.

కవి చెయ్యకూడని పనులు కొన్ని

“భావచిత్రం” (ఇమేజ్‌) అంటే బుద్ధి బలమూ ఉద్వేగమూ పెనవేసుకున్న ఒక విచిత్ర మానసికస్థితిని క్షణమాత్రంలో ప్రదర్శించగలిగేది. అలాటి మానసికస్థితిని ప్రదర్శించటం వల్లనే ఒక గొప్ప చిత్రకళాఖండాన్ని చూసినప్పుడు కలిగే లాటి అనుభూతులు స్వేచ్ఛా భావన, స్థలకాలాల పరిధుల నుంచి విముక్తి, ఉన్నత మానసికస్థితి కలుగుతాయి.

గుట్టలుగా చెత్తరచనల్ని పేర్చటం కన్నా జీవితకాలం మొత్తం మీద అలాటి ఒక్క భావచిత్రాన్ని గీసినా సాఫల్యమే.

ఇప్పుడు నేనన్న వాటి గురించి కొందరు వాదానికి దిగొచ్చు. కాని తక్షణకర్తవ్యం కొత్తగా కవిత్వం రాస్తున్న వారి కోసం ‘ కవిత్వంలో చెయ్యకూడని పనుల ‘ స్పష్టమైన జాబితా ఒకటి ఇవ్వటం. ఐతే ఈ జాబితాలోవి అన్నీ శుద్ధ నిషిద్ధా లనలేం.

మొదటగా, ముందు చెప్పిన మూడు సూత్రాల్ని (సూటిగా చెపాలనే పట్టుదల, మాటలపొదుపు, స్వరసంపుటుల పేర్పు) శిలాశాసనాలుగా కాక సుదీర్ఘమైన తీవ్రాలోచన (అది నీది కాకపోయినా సరే) ఫలితాలనీ, అందువల్ల కనీసం పరిశీలనార్హాలనీ భావించాలి. అసలు ఎవరి మాటలైనా శిలాశాసనాలు కావు.

చెప్పుకోదగ్గ రచనలు స్వయంగా చెయ్యనివాళ్ళు చేసే విమర్శల్ని అసలు పట్టించుకోనే కూడదు. గ్రీకు కవులూ నాటకకారుల రచనల్నీ, వాటిలోని ఛందస్సుల్ని వివరించటానికి గ్రీక్‌రోమన్‌ వైయాకరణులు తయారుచేసిన కల్పిత సిద్ధాంతాల్నీ, పోల్చి చూస్తే ఈ విషయం తెలీటం లేదూ?

భాష

అనవసరమైన ఒక్క పదాన్ని గాని, నూతన విశేషాల్ని బయటపెట్టని ఓ విశేషణాన్ని గాని వాడకు.

‘ dim lands of peace ‘ లాటి పదవిన్యాసాలొద్దు. అది భావచిత్రాన్ని మసకబారుస్తుంది. స్పష్టరూపాన్నీ అరూపాన్నీ కలగలుపుతుంది. ఎప్పుడైనా సరే భావానికి అచ్చమైన ప్రతినిధి సహజవస్తువేననే విషయాన్ని రచయితలు గ్రహించకపోతే యిలాగే ఔతుంది.

అరూపాల్తో జాగ్రత్తగా మసులు. మంచివచనంలో అదివరకే చెప్పిన విషయాన్ని మామూలురకం వచనకవితలో మళ్ళీ చెప్పకు. చక్కటివచనం రాయటం చచ్చేంత కష్టం. ఆ శ్రమ నుంచి తప్పించుకోవటానికి నీ రాతల్ని పాదాల్లోకి విరగ్గొట్టినంత మాత్రాన బుద్ధున్న వాడెవడూ బోల్తాపడతా డనుకోకు.

విద్వాంసుడికి ఇవాళ నచ్చనిది సామాన్యుడికి రేపు నచ్చదు.

కవిత్వకళ సంగీతకళ కంటే ఏమీ తేలిక కాదు. సగటురకం సంగీతం పంతులు సరిగమల మీద పెట్టేంత శ్రమనైనా నువ్వు కవిత్వం మీద పెట్టకుండా విద్వాంసుల్ని మెప్పించగలననుకోకు.

వీలైనంతమంది గొప్పకవుల ప్రభావం నీ మీద పడనియ్యి. ఆ తరవాత వాళ్ళ ఋణాన్ని ఒప్పుకునే సహృదయత నన్నా చూపించు, లేదా ఆ అప్పుని గుట్టు చప్పుడు కాకుండా దాచెయ్యి.

“ప్రభావం పడటం” అంటే ఆ పూట నీకు విపరీతంగా నచ్చిన ఒకరిద్దరు కవుల తళుకుబెళుకు పదాలకి మసిపూసి మారేడు కాయ చెయ్యటం కాదు. అలంకారాలు వాడొద్దు . వాడితే మాత్రం మంచివే వాడు.

లయప్రాసలు

ముందుగా సమతుల్యాలైన అద్భుతధ్వనుల్తో నీ మనసంతా నింపుకో. అవి పరాయిభాషల్లో వైతే మరీ మంచిది పదాల అర్థాలు ధ్వనికదలికలకి అడ్డం పడవు. పదాల నుంచి ధ్వనుల్ని విడదియ్యగలగాలి. పూర్వుల పద్యాల్ని నిర్దాక్షిణ్యంగా వాటి ధ్వనిపరమాణువుల్లోకి, పొడవు పొట్టి అక్షరాల్లోకి, ఒత్తులూ మెత్తలూ లోకి, అచ్చులూ హల్లులూ లోకి విడగొట్టేసి విను.

ఓ కవిత దాన్లోని సంగీతం మీద ఆధారపడనక్కర్లేదు; పడితే మాత్రం ఆ సంగీతం కవిత్వంలో నిష్ణాతుణ్ణి కూడ తన్మయుణ్ణి చెయ్యాలి.

కొత్తగా కవిత్వం రాస్తున్న వాళ్ళకి ‘దగ్గరగా పోలిన పదధ్వనులు ‘, పదాది అక్షరమైత్రి, దగ్గరగా దూరంగా వచ్చే ఏకాక్షర, అనేకాక్షర ప్రాసలు ఓ సంగీతజ్ఞుడికి ఎలాగైతే తన విద్యలోని సూక్ష్మాలు తెలుస్తాయో, అలా తెలియాలి. ఓ కళాకారుడికి వీటితో ఎప్పటికైనా పని పడినా పడకపోయినా వీటి మీద నిజానికి ప్రతి ఒక్క దాని మీద ఎంతైనా సమయం వెచ్చించటం అవసరం.

ఓ విషయాన్ని వచనంలో చెప్తే నీరసంగా ఉంటుందని కవిత్వంలో చెబ్దామని భ్రమపడకు.

పటాటోప ప్రదర్శన వద్దు, దాన్ని శుష్కసిద్ధాంత వ్యాసకర్తలకి ఒదిలెయ్యి. వర్ణనలు వద్దు. ఓ చిత్రకారుడు దృశ్యాల్ని నీకంటే బాగా వర్ణించగలడు, ఆ దృశ్యం గురించి అతనికే ఎక్కువ తెలుస్తుందని గ్రహించు.

“స్వర్ణవర్ణాచ్ఛాదిత ఉష ( Dawn in russet mantle clad )” అని షేక్స్పియర్‌ అన్నది ఏ చిత్రకారుడూ చిత్రించలేనిది. ఈ పదచిత్రంలో వున్నది వర్ణన కాదు, మనోదృశ్యం.

శాస్త్రజ్ఞుడి దారిలో నడువు, సబ్బులు ప్రచారం చేసేవాడి దారిలో కాదు.

ఓ శాస్త్రజ్ఞుడు ఏ గొప్ప విషయాన్నీ కనుక్కోకుండానే తనకి గొప్పపేరు వస్తుందని ఎదురుచూడడు. తన ముందువాళ్ళు ఏం సాధించారో ముందుగా తెలుసుకుంటాడు. అక్కడి నుంచి తను ముందుకు సాగుతాడు. తన జనవశీకరణశక్తి మీద నమ్మకం పెట్టుక్కూచోడు. తను చేసే మామూలు పనికి స్నేహితులైనా చప్పట్లు కొట్టాలని ఆశించడు. ఐతే దురదృష్టవశాత్తు ఓనమాలు కూడా రాని కవులకి యిలాటి బాధలు లేవు. మరి జనం కవిత్వం వంక కన్నెత్తి చూడటం లేదంటే అందులో వింతేముంది?

నీ రాతని చిన్నచిన్న విడివిడి ధ్వనుల ముక్కల కింద చెక్కకు. ఏ పాదానికాపాదం పూర్తిగా ఆగిపోయేట్టూ, తర్వాతి పాదం మొదల్ని ఎత్తి బలంగా లేపాల్సి వచ్చేట్టూ చెయ్యకు. పాదం చివర్లో కదిలే లయతరంగాన్ని పట్టుకుని తర్వాతి పాదం మొదలు దాంతోపాటే లేవాలి కావాలని పాదం చివర్లో సుదీర్ఘ వ్యవధి యివ్వదల్చుకుంటే తప్ప.

టూకీగా నీ కళలో సంగీతచ్ఛాయలున్న విషయాల విషయంలో ఓ మంచి సంగీతకారుడిలా ప్రవర్తించు. అతనికున్న నియమాలు నీకూ వర్తిస్తాయి; అవే వర్తిస్తాయి.

సహజంగానే, నీ లయనిర్మాణం వల్ల పదాల రూపం గాని, సహజధ్వని గాని, అర్థం గాని నాశనం కాకూడదు. మొదట్లో అంత పటిష్టమైన లయనిర్మాణం దొరకటం అసంభావ్యమైనా, పాదాంతాలూ విరామాల కృత్రిమబంధాలు కొంత చేటు చెయ్యొచ్చు.

గాయకుడు శృతి మీద, వాద్యసహకారం మీద ఆధారపడొచ్చు. నీకా సదుపాయం లేదు. కవిత్వంలో, “అఖండసమ్మేళనం ( harmony )” అనే పదం వాడుక సరైనది కాదు. అది వేర్వేరు శృతుల్లో ఉన్న శబ్దాలు ఒకేసారి వినపడటం. ఉన్నతమైన వచనకవితలో కవిత ఐపోయాక కూడ శ్రోత చెవిలో మిగిలిపోయే శబ్దశేషం వుంటుంది.

ఓ లయ ఆనందం కలిగించాలంటే దాన్లో కొంత చమక్‌ వుండాలి. అది విచిత్రంగా వింతగా వుండక్కర్లేదు గాని అసలంటూ వాడితే దాన్ని చక్కగా వాడాలి.

నీ కవిత్వంలో పాఠకుడి ఊహానేత్రం మీద పడే భాగం మరోభాష లోకి అనువదిస్తే ఏమీ కోల్పోదు. చెవికి సోకేది మాత్రం నీ భాష వాళ్ళకే అందుతుంది.

మిల్టన్‌ భాషాడంబరం కన్నా డాంటే నైశిత్యాన్ని పాటించు. మరీ నీరసంగా లేని వర్స్డ్‌వర్త్‌ నంతటినీ వల్లెవెయ్యి.

నీకు కేవలం వస్తువే కావాలంటే లాటిన్‌, గ్రీక్‌ గ్రంథాలు చదువు. నీకా భాషలు రాకపోతే హాయిగా Chauser చదువుకో. మంచివచనం నీకు హానిచెయ్యదు సరిగదా, దాన్ని రాసే ప్రయత్నం నీకు క్రమశిక్షణ నిస్తుంది కూడా.

అలాగే అనువాదం కూడ మంచి సాధన. ముఖ్యంగా, మూలాన్ని నువ్వు తిరిగిరాయబోతే అది ‘అసమంగా వూగిసలాడితే’. అనువదిస్తున్న పద్యం అర్థం అలా వూగిసలాడకూడదు.

నువ్వు సమతుల్యత వున్న రూపాన్ని వాడేటప్పుడు చెయ్యకూడని పని చెప్పదల్చుకున్న ముక్కల్ని ముందుగా కూర్చుకుని మిగిలిపోయిన ఖాళీల్ని చెత్తతో భర్తీ చెయ్యటం.

ఒక యింద్రియం తాలూకు గ్రహణతా తత్వాన్ని మరో దాంతో నిర్వచించబోయి ముంచకు. సామాన్యంగా దీనిక్కారణం సరైన పదాన్ని వెదికి పట్టుకోలేని సోమరితనం. ఈ మాటకి బహుశ ఎక్కడన్నా మినహాయింపులుండొచ్చు.

మొదటి మూడు సూత్రాలు కలిసి యిప్పుడు ప్రమాణాలుగా ఉ్రదంధాలుగా పైకెత్తుకోబడుతున్న కుకవిత్వంలో పదింట తొమ్మిదివంతుల్ని ఏరిపారేస్తాయి. నువ్వూ అదే కుకవితానిర్మాణ నేరం చెయ్యకుండా అడ్డుపడతాయి.

నా మార్గం

లయ. నాకు నిర్వ్దంద్వలయలో నమ్మకం. అంటే ప్రదర్శించాల్సిన ఉద్వేగానికి గాని, ఉద్వేగచ్ఛాయకి గాని సరిగ్గా ఖచ్చితంగా సరితూగే లయన్నమాట. ఎవరికి వారికి ఓ ప్రత్యేక వివరణాత్మకత ఉన్న లయ కావాలి. అప్పుడది వారి సొంత ముద్ర ఔతుంది. అది మరొకరికి నకిలీ కాదు, ఇంకొకరి మక్కికి మక్కి అనుకరణకి చోటివ్వదు.

ప్రతీకలు. మనం లోకంలో చూసే వస్తువులే సరైన ప్రతీకలు. అసలు “ప్రతీకలు” వాడితే అవి కొట్టొచ్చినట్టు కనపడకూడదు. ప్రతీకలు అర్థం కానివారికి కూడ పద్యం అర్థవంతంగా వుండాలి. ఉదాహరణకి నువ్వు డేగని ప్రతీకగా వాడినా దాన్ని కేవలం డేగగానే భావించే వాళ్ళకి కూడ ఆ కవిత అర్థవంతంగానే వుండాలి.

పనితనం. నా ఉద్దేశ్యంలో పనితనం ఓ కవి నిజాయితీకి నిజమైన పరీక్ష. తన మనసులో వున్న భావాన్ని ప్రస్ఫుటీకరించటంలో తనకి అడ్డొచ్చే ఎలాటి సంప్రదాయ నియమాల్నైనా కూలదోస్తాడు మంచిపనితనం వున్న కవి.

రూపం. కవితావస్తువులు కొన్ని ఘనపదార్థాలు, మరికొన్ని ద్రవపదార్థాలు. అంటే కొన్ని వస్తువులు చెట్ల లాగా నిర్దుష్టమైన ఆకారాల్లో వుంటే మరికొన్ని ద్రవాల్లా ఏ పాత్రలో పోస్తే ఆ పాత్ర ఆకారాన్ని ధరిస్తాయి. కవిత్వంలో ఖచ్చితమైన రూపానికి కూడ స్థానం వుంది. ఐతే బోలెడన్ని వస్తువులు అలాటి ఖచ్చితమైన రూపాలున్న కవిత్వంలో ఒదగవు.

‘అన్ని సాధనాల్ని వాడితేనే సార్థకత ‘. నిజమైన కళాకారుడికి అప్పటివరకు వాడుకలో వున్న అన్ని రకాల ఛందస్సులూ కవితా విప్లవాలూ కరతలామలకాలుగా వుండాలి. నా మట్టుకు నేను యీ విషయంలో గట్టిగా కృషి చేసాను. ముఖ్యంగా కవితావిప్లవాలు ప్రారంభమైన, పరిణతి పొందిన కాలాల్ని వెదికే పనిలో. నేను నా కవితల్ని పూర్తిగా సానపట్టకుండానే నా నోట్సుపుస్తకాల్ని జనం లోకి విసిరేస్తానని ఒక అపవాదు వుంది. అది కొంత నిజం కూడా. ఏ కవితావిప్లవమైనా పూర్ణపరిణతిని సాధించటానికి చాలా వ్యవధి తీసుకుంటుందని నేననుకుంటాను. డాంటే మహాకావ్యం రావటానికి దాదాపు మూడు శతాబ్దాల పాటు రంగం సిద్ధం చెయ్యబడింది. అలాగే షేక్స్పియర్‌ రచనలకి ఎన్నెన్నో దీర్ఘకాల ప్రేరణలు అవసరమయ్యాయి. గొప్పకవిత్వం అనేది బయటకు రావటమే ముఖ్యం గాని దాన్ని ఎవరు రాసారనేది కాదు. ఒకరి నిష్ఫల ప్రయోగాలు ఎందరికో కాలవ్యయం కాకుండా సహాయపడతాయి. అందుకే నేననేది ఒకడు ఓ కొత్తలయని సమర్థవంతంగా ప్రయోగించి చూపినా, లేక అందరూ అంగీకరిస్తున్న చెత్తలో ఒక్క పోచని కరాఖండిగా తీసిపారెయ్యగలిగినా, అతను ఎంతోకొంత సాధించాడని ఒప్పుకోకతప్పదు.

అంతా ‘అద్భుతమైన ‘ కవిత్వాన్నే ఎవరూ రాయలేరు. న భూతో న భవిష్యతి అన్నట్టుగా రాయనప్పుడు కనీసం ముందుముందు తనకీ ముందుతరాల వారికీ పనికొచ్చే ప్రయోగాల్ని ప్రయత్నించి చూడటం చాలా మంచిది.

‘నేర్చుకోవలసింది లావు జీవితకాలం సన్నం’. ఇసక పునాదుల మీద కవిత్వపు కోటలు కట్టాలనుకోవటం పనికిమాలినతనం. అనుభవం పెరుగుతున్న కొద్ది రచనలో పరిపక్వత కనిపించకపోతే అది వ్యర్థం.

ఇంక ‘అనుసరణ’ల గురించి. చిత్రకళా విద్యార్థులు ముందుగా కళాఖండాలకి నకళ్ళు గీసి ఆ పనిలో నిష్ణాతులయాకే సొంత ప్రయత్నాలు చెయ్యాలని ప్రముఖచిత్రకారులు బోధించటం మనం చూస్తూనే వున్నాం.

‘కలం పట్టిన ప్రతివాడూ కవే’. ప్రతివారికీ కవిత్వం గురించి ఎంత తెలిస్తే అంత మంచిది. రాయదల్చుకున్న ప్రతివాడూ రాయాలి. చాలామంది ఆపని చేస్తారు కూడా. ‘లంబోదర లకుమికరా’ అని పాడగలిగే పాటి సంగీతం ప్రతివారికీ రావాలని నా నమ్మకం. ఐతే ప్రతివాడూ కచేరీలు చెయ్యాలని, నోటికొచ్చిందల్లా రాసేసి ప్రచురించాలని మాత్రం కోరను.

ఏ కళలోనైనా నిష్ణాతుడు కావటానికి ఓ జీవితకాలం కావాలి. ఈ విషయంలో ఔత్సాహికులకీ అదే వృత్తి ఐన వాళ్ళకీ తేడా లేదు. నిజానికి వాళ్ళిద్దర్లో నేను ఔత్సాహికుడి వైపే మొగ్గు చూపుతాను. ఐతే ఔత్సాహికుణ్ణీ విద్వాంసుణ్ణీ మాత్రం ఒకే గాటన కట్టెయ్యను. కవిత్వం గురించి ఇప్పుడున్న అయోమయం చాలాకాలం పాటు కొనసాగక తప్పదు. ఎందుకంటే కవిత్వతత్వం అస్థిమూలాల్లోకి ఇంకేదాకా, కవిత్వం అనేది ఓ ఉన్నతమైన కళనీ ఉబుసుపోక కార్యక్రమం కాదనీ అర్థం అయ్యేవరకు, ఔత్సాహికుల కాకిగోలలో అసలైన కళాకారుల స్వరాలు బయటికి వినిపించవు.

ప్రాచీనకాలాల్లో అద్భుతంగా చెప్పబడ్డ విషయాల్ని మళ్ళీ మళ్ళీ చెప్పటంలో, అందులోనూ అంత బాగానూ అంత దృఢంగానూ కూడా చెప్పలేకపోవటంలో అర్థం లేదు.

సంప్రదాయ కవిత్వం గురించి నేను చేసిన కృషిలో చాలాభాగం, వాళ్ళు ఏయే విషయాల్ని చాలా గొప్పగా చెప్పారో, వేటిని మనకి ఒదిలేసారో తెలుసుకోటానికి వెచ్చించాను. తేలిందేమంటే మనకి బోలెడంత మిగిలి వున్నదని. ఒకోసారి వాళ్ళలాటి భావోద్వేగాలే మనకూ కలిగినా మనం వాళ్ళకన్నా భిన్నమైన దారుల్లో, అనుభవాల్తో, అక్కడికి చేరతాం. ఏ కాలానికైనా కొన్ని ప్రత్యేకత లుంటాయి. ఐతే కొన్ని కాలాల్నుంచి మాత్రమే బహుకాలం నిలిచే రచనలు వస్తాయి. ఇరవై ఏళ్ళ వయసులో ఎవరూ గొప్ప కవిత్వం రాయలేరు వాళ్ళు రాసేవి పుస్తకాల్నుంచి, సంప్రదాయం నుంచి, వాడుక నుంచి వచ్చేవే కాని జీవితాన్నుంచి కాదు. ఐతే తన కళకీ జీవితానికీ మధ్య వున్న జాగాని గుర్తించిన కళాకారుడు మరుగున పడ్డ ఓ కవిత్వాంశాన్ని మళ్ళీ జాగృతం చెయ్యొచ్చు. లేదా సమకాలీన కళలో లోపించిన ఓ అంశాన్ని మళ్ళీ ప్రవేశపెట్టి ఆ కళకి సంపూర్ణతని కలిగించి దానికి తిరిగి జీవితంతో ఐక్యత కలిగించొచ్చు. 


లోకంలో జరిగే సంఘటనలకు కార్యకారణసంబంధాలు ఎంతగా ఉంటాయో కాకతాళీయాలు సైతం అంతగానూ వుంటాయి. అదే ప్రతిపాదించదలిచి నా. బా “అంత రోడ్డు ఆవలిస్తే ముగ్గురు ఆడపిల్లలు పుట్టారు! తుమ్మితే మూడు ఎలక్‌ట్రిక్‌ దీపాలు వెలిగాయి” అంటాడు. తాను కాళీ రోడ్డునంతా పరిశీలిస్తూ నిర్వ్యాపారంగా నిలుచున్నాడు. శూన్యంగా వుంది ఆవలిస్తున్నట్లు. ఇంతలో ముగ్గురు అమ్మాయిలు రావడం కనిపించింది. అప్పుడే తనకు తుమ్ము వచ్చింది. ఆ క్షణం లోనే మూడు ఎలక్‌ట్రిక్‌ దీపాలు వెలిగాయి.

తోచక ఒకడు నొసటిపై పెన్సిల్‌ తాటించుకుంటాడు. సరిగ్గా అదే సమయంలో వీధి తలుపు దబదబ బాదుతున్నట్లు శబ్దం వినవచ్చింది. అనాలోచితంగా నుదురుపై పెన్సిల్‌ ఇంత శబ్దం చేసిందా అని హడలిపోతాడు. ఒక్క క్షణం ఆశ్చర్యపోతాడు.

సీరియస్‌ విషయాలు పైన చర్చించి మూడ్‌ మార్చడానికి లైటర్‌ వేన్‌లో ఈ చిత్రణ!

ఆశ్చర్యంతో గట్టిగా గాలి పీల్చాడు. లోపలికి దీర్ఘనిశ్వాసం తీస్తే అన్ని మాయమయ్యాయి. ఇదీ కాకతాళీయమే! క్రమపరిణామానికి ఎంత ప్రభావం ఉంటుందో యాదృచ్ఛికతకూ అంతే ప్రాధాన్యత వుంటుంది.

వెనువెంటనే భయోద్విగ్నత కలిగి గుండెల్లో గగుర్పాటు కలిగేలా ఒక విషాదాంత చిత్రణకు జారిపోతాడు. “కాశ్మీర సరస్సులో పడవల్లాగ కాలప్రవాహంలో కలరా శవాలు కొన్ని!” అంటూ. అంటువ్యాధులు సోకిన దారుణకాలంలో కలరా శవాలకు ఉత్తరక్రియలు జరిపే నాథుడు లేక కాలవల్లో, నదుల్లో పారేసే బాధ్యతారాహిత్యాన్ని చూసి సమాజానికి చపేటమందిస్తాడు.

మనం బ్రతుకుతున్న ప్రపంచంలో ఏ క్షణంలోనైనా ఏ విప్తౖతెనా విరుచుకుపడవచ్చు. మనకాలమే ఒక సందిగ్ధం. దారుణమారణాయుధాలు పిచ్చివాళ్ళ చేతుల్లో పోగయివున్నాయి. ధనాశోన్మత్తులు, అధికారదాహతప్తులు, నేడు పాలకవ్యవస్థను దురాక్రమించి వున్నారు. అందుకే సమయోచిత హెచ్చరికగా

“వీధులు ప్రమాదం, పరిగెడదాం పద! ఆరు బయలు లోకి అన్నాడు”

అన్నవారెవరో కవి చెప్పలేదు. కాని ఈ కావ్యానికి తానూ శ్రీశ్రీయే ప్రధానపాత్రలు. జలసూత్రం వచ్చి సూత్రధారుని పాత్ర నిర్వహించి వెళ్ళిపోయాడు. కావ్యప్రశంస కూడా అతని పాత్రకు సముచితమే! కనుక ఈ హెచ్చరిక చేసింది శ్రీశ్రీ అని అతనే సమయోచిత హెచ్చరికగా ఒక క్లేరియన్‌ కాల్‌ ఇచ్చాడని మనం గ్రహించాలి.

“పరిగెట్టాం ఇద్దరం అక్కడ గాలిలేదు వెలుతురు లేదు శూన్యం లేదు. సప్తసముద్రాలు జట్టుకట్టుకుని జలతరంగిణి వాయిస్తున్నాయి!”

జలతరంగిణి అంటే సాగరజలాల తరంగిత నాదం అనీ, పింగాణీగిన్నెలో నీళ్ళు పోసి కర్రతో వాయించే సంగీతవాద్యం అనీ ఇక్కడ కవి నిర్దేశం. సప్తసముద్రాలు అనే సంప్రదాయపు వ్యక్తీకరణ వలన సముద్రాలేనని మనం అర్థం చేసుకోవాలి.

“ఆకాశం చిరిగిపోయిన అరటిదొప్పలా ఒక మూలపడి వుంది. భూగోళపటం మీద ఉల్లిపొర కాగితంలా మృతించిన శేషుడు భూమిని చుట్టుకుని ఉన్నాడు వెలసిన రంగుగుడ్డల మంచీ చెడ్డా జెండాలై ఎగురుతున్నాయి”

సర్వదేశాల ప్రతినిధులుగా జెండాలెగురుతున్న మాట నిజమే గాని, వాటిలోని అసలు రంగులు వెలిసిపోయి, స్వభావాలు వ్యత్యస్థమై పోయాయి. మరణం లేదని విశ్వసించే ఆదిశేషుడు చచ్చి చప్పగా ఎండి ఉల్లిపొర కాగితంలా భూమిని చుట్టబెట్టుకుని వున్నాడు. మన చిరకాల విశ్వాసాలన్నీ విపర్యయమై పోయాయి.

“కులపర్వతాలు గాలిలో విమానాల్లా ఎగురుతున్నాయి” అనే మూడు పాదాలలో ఒక చక్కటి శ్లేష. కులపర్వతాలు అంటే సంప్రదాయార్థంలో పర్వతశ్రేష్టాలని. కాని కుల పదాన్ని విడదీయడం ద్వారా కులాలనే పర్వతాలు విమానాల్లా ఎగిరిపోతున్న స్థితి ఏర్పడిందని కవి తెలుపుతున్నాడు. ఈ కావ్య రచనాకాలం నాటికి గాంధీజీ నాయకత్వంలో స్వాతంత్య్రపోరాటం సాగుతోంది. ఆ దశలో కులాల ప్రాభవం విస్మరణీయమై పోయింది. ఇది చారిత్రక సత్యం!

దేవేంద్రుడంతటి వాడికి పతనావస్థ సంభవించింది. “కుష్టురోగంతో కాళ్ళూ చేతులూ పడిపోతే కిందపడి దొర్లుతూ ఏడుస్తున్నాడు” అంటూ ఒక జుగుప్సావహ వాస్తవిక చిత్రాన్ని అందిస్తాడు. ఇంకిపోయిన అమృతభాండంలో తడైనా తగులుతుందేమోనని వేళ్ళతో స్పృశిస్తున్న శచీదేవి అన్నప్పుడు మన పురాణగాధల మూఢవిశ్వాసాలను తూర్పారబడతాడు. తలా తోకా లేని వెర్రికథల కల్పనల్ని ఒక తాపు తన్నాడు. నా. బా దేవేంద్రుని దుస్సహరోగస్థితిలో శచీదేవి తిండికి నకనకలాడుతూ దరిద్రం అనుభవిస్తోంది.

“దేవేంద్రుని సింహాసనం మీద కూర్చుని వజ్రాయుధం తానొకప్పుడు కొండలను ఖండించిన రెక్కలన్నిటినీ పోగుచేసి మరల పర్వతభుజాలకు అంటిస్తున్నాది పేస్టుతో”

అన్నప్పుడు జరిగిన దుష్టసంహారమో, దుర్జనదమనమో, దుశ్శక్తిదళనమో సమయం చూసుకుని పునర్విజృంభించాయి అనే భావం వరకు పేచీ లేదు. కాని సింహాసనంపై ప్రభువుకు ప్రతినిధిగా కూర్చున్న వజ్రాయుధమే ఈ అతుకుడు కార్యమెలా నిర్వర్తిస్తోందో అవగతం కాదు. కాని కవిత్వం రెండూ రెళ్ళూ నాలుగు వంటి “ఫేక్ట్‌” కాదు! కొంత ఫేన్సీ, కొంత కల్పనా, వాస్తవంతో రంగరించినపుడే అది కవిత్వమవుతుంది.

గండభేరుండపక్షులు కలరవాలు చేస్తుంటే శ్రీశ్రీ పాడుదామన్నాడు. ఒకవైపు ఈ దృశ్యం జరుగుతుండగా అటు ప్రక్క నుంచి మరో విషాదదృశ్యం ప్రత్యక్షమయింది “అటుప్రక్క నుంచి మాసిన బట్టల మాటల మూటలు రేవులో తగలబెట్టుకుని ఏడుస్తూ ఎదురుగుండా తోచిన చాకలి సరస్వతిని చూసి, కోపంతో శ్రీశ్రీ తన్నేందుకు కాలెత్తి మూగయై నిలుచున్నాడు”

మాసిన మాటల మూటలు మోసుకుపోయి, రేవులో ఉతికి, శుభ్రం చేదామని తెచ్చుకుంది చాకలి సరస్వతి. కాని ఆ మూటలోని గుడ్డల రోత చూసి భరించలేక మంటలపాల్జేసింది. కాని ఆ గుడ్డలన్నీ ఎంతో గొప్పవారివి! ఎంతో మోతుబరులవి. ఎంతెంత పొగరుమోతులవో ఆ బట్టలన్న సంగతి జ్ఞాపకం వచ్చిందామెకు! ఎంత ప్రమాదం వాటిల్లుతుందోనన్న భయంతో ఏడుస్తూ ఎదురయిందా చాకలి సరస్వతి. ఆ ఏడుపు మొగం చూడలేక శ్రీశ్రీ కాలెత్తి తన్నుదామనుకున్నాడు. ఇంతలోనే ఆమె చేసిన పని తప్పు కాదని తాను చేదామనుకుంటున్న పని తప్పేమోనని తోచిందో కాని శ్రీశ్రీ మూగయై నిలుచున్నాడు. కింకర్తవ్యతా విముగ్ధుడై నిశ్చేతనుడయ్యాడని కవి ఉద్దేశ్యం.

“అయితేనేం పోతేనే” అన్నాడు తాను. ఎంతో సరదా పడి పరీ బజారులో కొన్న పాఁతుఁ. ఎంతో సరదాపడి మోజుపడి వెలిబజారుకుపోయి ఆ అమూల్యవస్తువు కొనుక్కున్నాడు. పాఁతుఁ అంటే ఒక అమూల్యనిధి. పూర్వులు ఎప్పుడో పాతిపెట్టిన అమూల్యసంపదలు గల లంకెబిందెలు వంటి వాటిని పాతు అనడం జాతీయమైన నుడికారం.

జర్మన్‌ సాహిత్య కోమటి.

“జర్మన్‌ సాహిత్య కోమటిని ప్రాధేయపడి తెచ్చిన వాల్‌ఖలేడ్‌, గురజాడ ప్రసాదించిన ముత్యాలసరం హాప్‌కిన్స్‌ను అర్థించి తెచ్చిన స్ప్రింగ్‌రిదిమ్‌ అన్నీ పోయాయన్నాడు నత్తిగా”

పైన ఉల్లేఖించిన ఐదు పాదాలలో చివరిపాదం నుంచి ప్రారంభించి వ్యాఖ్యానించడంలో ఒక సులువుంది!

Gerard Manly Hopkins అనే ఆంగ్లకవి సంప్రదాయకవులలో చివరివాడు. ఆధునిక కవులకు అగ్రేసరుడు కనక, ఆధునికాంగ్ల కవిత్వానికి అతను ఎలాంటివాడో తెలుగుకి గురజాడ అలాంటి వాడని నా. బా తన ఉపన్యాసాలలో తరచు వివరించేవాడు. హాప్‌కిన్స్‌ తెచ్చిన ఛందోవిశేషం స్ప్రింగ్‌ రిదిమ్‌.

గురజాడ మహాకవి అందించిన ముత్యాలసరాల గురించి తెలియని వారు ఎవరూ వుండరు. అయితే ఆయన ప్రయోగం చేసిన ఛందస్సుకు ముత్యాలసరం అని ఆయన పేరు పెట్టలేదు. ఆయన రాయబోయే కొత్తరకం కవితలను ముత్యాలసరాలని అన్నాడు. అదిన్నీ గుత్తునా ముత్యాల సరములు కూర్చి తేటయిన మాటలు అని తన పద్ధతి వివరించాడు. ఆయన తర్వాత ఉదాహరణ మాత్రంగా రచించిన ఆయన కొద్దికవితలకు ముత్యాలసరాలని అనుయాయులైన కవులు పేర్కొననారంభించారు.

ఇక వాల్‌ఖిలేండ్‌ అనేది మధ్యప్రాచ్యంలో అరబిక్‌ భాషలో ప్రాణవిశేషం గల ఒక కావ్యం! ఈ ఛందోరూపం Volk’s lied (వోక్స్‌లెడ్‌ అని పలుకుతారు) అనే జానపదఫణితికి సమీపమయినదే. దీని గురించి ఇంతకన్న భోగట్టా మనకి అనవసరం.

అసలైన గుప్తవిషయం జర్మన్‌ సాహిత్యకోమటి! ఆయన్ని అడిగి వాల్‌ఖిలాడ్‌ తెచ్చుకున్నారు శ్రీశ్రీ, నా. బా. డా. వి. ఎన్‌. శర్మ అనేవారు జర్మన్‌ భాషలో పి. హెచ్‌.డి. పట్టా తెచ్చుకున్నారు. జర్మన్‌ స్త్రీని వివాహం చేసుకున్నారు. ఆమెతో ఇండియాకు వచ్చి మద్రాసులో (మైలాపూర్‌) కిండర్‌గార్టెన్‌ స్కూల్‌ పెట్టారు. ఈ సంస్థ చాలా ప్రాముఖ్యత పొందింది! విశాలమైన ఆవరణలో పెద్ద భవనం నిర్మించుకుంది. ఆయన సన్నగా , బక్కపలచగా, చామనచాయగా ఉండేవారు. కోలముఖం, వెంట్రుకలు లేని తల. పంచె, లాల్చీ ధరించేవారు. జర్మన్‌ భాషలో మంచిపండితుడని మనవాళ్ళనుకునేవారు. కాని తెలుగుభాషలో ఆయనకు రచన అందుబాటు కాలేదు. తెలుగులో గ్రంధాలు రాయాలని పెద్ద యావ వుండేది. తెలుగు రచయితలందరితోనూ సన్నిహితంగా వుంటూ గోష్ఠి జరిపేవారు. తరచు ఆహ్వానించి గంటల తరబడిగా వారిని మాటాడిస్తూ వినేవాడు. మధ్యాహ్నభోజన సమయం వరకు వారిని మాడ్చి తను హాయిగా భోజనానికి వెళ్ళేవారు. మన ఆధునిక కవులు పూట భత్యం గాళ్ళు కదా! ఆ విషయం ఆయనకు తెలుసు! అయినా ఆర్థిక సహాయం అందించేవాడు కాడు. అందుకే ఆయన్ని లోపాయకారీగా శ్రీశ్రీ, నా. బా, జరుక్‌ వంటి వారు “జర్మనీ సాహిత్య కోమటి” అని వ్యవహరించుకునే వారు. మద్రాసులోని సాహిత్యమిత్రులంతా ఆయన్ని జర్మనీ శర్మ అనేవారు. ఆయన పూర్తిపెరు వఠ్యం నారాయణశర్మ! (ఇంటిపేరు గురించి ఇప్పుడు కొంచెం సంశయం వస్తోంది.) ఎన్‌. ఆర్‌. చందూర్‌, మాలతీ చందూర్‌ ఆయనకు బాగా సన్నిహితులు.

మాలతి గారితో కలిసి ఆయన ఒకసారి పిఠాపురం వచ్చారు. మాలతి గారి కజిన్‌ బ్రదర్‌ పిఠాపురం షుగర్‌ ఫేక్టరీలో ఛీఫ్‌ ఎకౌంటెంట్‌. వారితో నాకు మంచి కాలక్షేపం జరిగింది. పందిరి మల్లికార్జునరావు గారూ, శంభూప్రసాద్‌ గారూ వంటి మద్రాసు ఆంధ్రప్రముఖులు ఆయనకు మిత్రులు. ఆయన తెలుగులో కొన్ని పుస్తకాలు ప్రచురించారు. జర్మన్‌ కథలు అనే గ్రంధంలో తెలుగు భాష మరీ ఘోరంగా వుంది. కేంద్రసాహిత్య అకాడెమీ వారు బెర్టోల్డ్‌ బ్రెహ్టు మహత్తర ప్రతీకారాత్మక నాటకం మదర్‌ కరేజ్‌ని ఆయనచేత తెలుగులోకి అనువదింపజేసి గ్రంధంగా ప్రచురించారు. భారతి వారు ఆ గ్రంధంపై విపులంగా సమీక్ష రాసి పంపమని నన్ను కోరారు. అప్పటివరకూ నేను మదర్‌ కరేజ్‌ ఆంగ్లానువాదం చదవలేదు. సంపాదించి, చదివి సుదీర్ఘమూ సమగ్రమూ అయిన సమీక్ష రాసి, భారతికి పంపించాను. వెంటనే ప్రచురితమయింది. శ్రీ శర్మగారు నా సమీక్ష చదివి బాగా బాధపడినట్లు ఉత్తరం రాశారు. దానికి జవాబు రాస్తూ మీ రాతప్రతి నాకు పంపించి వుంటే అందలి తెలుగుభాషను చక్కగా సవరించి వుండేవాడ్ని కదా! అని రాశాను … ఆయనకి డబ్బు పిసినారితనం తప్ప మిగిలిన లక్షణాలన్నీ మంచివే! అందుకే మనవాళ్ళు “కోమటి” అని వ్యవహరించారు. శర్మ సహృదయుడు, సాహిత్యాభిమాని. బాగా సంపాదించుకున్నాడు. జర్మన్‌ భార్య తెలుగు నేర్చుకుంది. జర్మన్‌ యాసలో తెలుగు మాట్లాడేదనేవారు. ఆమెను నేను చూళ్ళేదు. శ్రీశ్రీ, నా. బా ఈ దంపతుల గురించి కాలక్షేపానికి చాలా చెబుతూండేవారు!

మద్రాసులో మహదేవన్‌ అనే గొప్ప ఆధునిక ఆంగ్లసాహిత్య ప్రియుడుండేవాడు. గ్రంధపఠనం మీద అభిమానం కొద్దీ ఆయన పుస్తకాల షాపు పెట్టి ఋథదపష ఇలలభష, ఖపలఫసబల ఇలలభష విరివిగా తెప్పించేవాడు. మనవాళ్ళు కొనుక్కోవడం గానీ, అక్కడే కూర్చుని చదువుకోవడం గానీ చేసేవారు. పుస్తకాలు మాసిపోతాయని ఆయన దెబ్బలాడేవాడు. ఆయన్ని మనవాళ్ళు లోపాయికారీగా సాహిత్యమార్జాలం అని వ్యవహరించేవారు. ఎందువల్లనో ఈ కావ్యంలో ఆయన ప్రసక్తి రాలేదు.

ఈ కావ్యంలో ఐకాంతిక ప్రతీకలు, గాధాస్ఫురణలూ వాడడం వల్ల కావ్యానికి కొంత అయోమయత కలిగిన మాట నిజమే! కాని వాటిని తెలుసుకుని చదివితే ఎంత ఆనందం కలుగుతుందో సహృదయులు గ్రహించగలరు! జేమ్స్‌ జాయిస్‌ సాహిత్యప్రభావంపై రిచ్ఛర్డ్‌ ఆల్‌డింగ్టన్‌ వ్యాసం రాస్తూ ఇలా అంటాడు. “he is obscure and justifies his obscurity; but how many others will write mere confusion and think it sublime? How many mere absurdities will be brough forth …?” అన్న మాట నా. బా కవిత్వానికి స్పష్టంగా సరిపోతుంది.

కొత్తసాధనాలు వెదుక్కుంటూ.

కష్టపడి సంపాదించుకున్న సాధనాలూ పరికరాలూ పోయాయి. అందుకే ఖంగారు పడుతూ శ్రీశ్రీ నత్తిగా చెప్పాడు. మరి పాట ఎలాగ? పక్కనే పడివున్న శేషుడి కోర పెరకాలి. వాడు చచ్చి భూమినంటుకుపోయాడు. గండభేరుండపక్షుల జంట తమ ఇద్దరినీ ఎత్తుకుపోదామని చూస్తోంది. ఆడ గండభేరుండపక్షి రెక్క మీద శేషుడి కోరతో డాలీ, శ్రీశ్రీ కలిసి ఒక పెద్ద చిత్రాన్ని రచించారు (సాల్వడార్‌ డాలీ స్పానిష్‌ చిత్రకారుడు) దానికి మాన్రే, నారాయణబాబు కలసి ఒక ఛాయాచిత్రం తీశారు. అదే ఇప్పుడు ఆధారమయింది.

ఆ పటం లోని చిత్రం రెండు అస్థిపంజరాలది. అస్థిపంజరాలకి లింగభేదంతో నిమిత్తం లేదు. అందమూ అవసరం లేదు. అయినా మన వ్యవహారానికి వాటిలో ఒకటి స్త్రీ అస్థిపంజరమనీ రెండవది పురుష అస్థిపంజరమనీ కేటాయించుకోవాలి. స్త్రీ అస్థిపంజరం చేతిలో తన గతించిన శృంగారజీవితానికి చిహ్నంగా గులాబీ అత్తరు బుడ్డీ వుంది. మెడలో మెరిసిపోతున్న కోహినూరు వజ్రమూ వుంది. పక్కన దీనంగా నిలబడిన మొగ అస్థిపంజరం ఏడుస్తోంది. దాని ఎముకలు నల్లబడ్డాయి, వేడెక్కిపోయాయి.

కాని, చేతిలో వజ్రవైఢూర్యాలు పొదిగిన బంగారు గునపం వుంది! అది సెక్సు ప్రతీక. దానితో తాజ్‌మహల్‌ తవ్వేస్తోంది. సంప్రదాయక సౌందర్యాలన్నిటినీ ధ్వంసం చేయాలన్నది డాడాయిస్టుల సిద్ధాంతం. ఈ పాద ప్రభావంతోనే కవి బైరాగి తన “చీకటి నీడలు” కవితాసంపుటిలో “తాజ్‌మహల్‌ను పడగొట్టండోయ్‌” అంటూ పొలికేకలతో కవిత రాశాడు. ఇంతలో ఆడ గండభేరుండపక్షి దగ్గరగా వచ్చి శ్రీశ్రీని ముక్కుతో అంకించుకుని విమానంలా లేచిపోనారంభించింది. “ఎక్కడికన్నా” అని గావుకేకపెట్టాడు నా. బా. ఈ గండంతో మాటలు పెగలని శ్రీశ్రీ మూగగా హస్తవిన్యాసం పట్టాడు. గరుడలోకానికంటూ అభినయముద్ర ప్రదర్శించి వ్యక్తం చేశాడు శ్రీశ్రీ. అలా అదృశ్యమయ్యేసరికి నా. బా కి కూడా మాటలు పెగల్లేదు. అపస్మారం కమ్మింది. మౌనం గానే మాటలు మననం చేసుకున్నాడు.

ఈ భూమిపై మానవుడు అవతరించిన తొలినాటి నిశనుంచి నేటివరకూ కలలు కంటూనే వున్నాడు. మానవజాతి కన్న కలలన్నీ సిమ్మెంటుగా మార్చి మధురోహల గోడలు కడుతూనే వున్నారు. కాలప్రవాహం ఆ గోడలను తాకుతూనే వుంది. ఘూర్ణిస్తూనే వుంది. ఎప్పుడో ఒకప్పుడు కాలాంతం కాక తప్పదు. ఆ విపత్తు నూహిస్తూ తాను కాళ్ళు చాపుక్కూర్చున్నాడు.

సరిహద్దులు వెలిసిపోతున్నాయి. దిక్‌భిత్తికల పెళ్లలు రాలిపోతున్నాయి. ఆ పరిస్థితిని చూసి కొందరు సనాతనులు ఇదేదో ప్రళయకాలం సమీపించిందని భావిస్తున్నారు. దేశాల నడుమ ఎల్లలు తొలగిపోతున్నాయి. మర్యాదలన్నీ అదృశ్యమైపోతున్నాయి. ఒక నూతనప్రపంచం ఆవిర్భవిస్తోంది.

కవి లేచాడు. ఎదురుగా రజతాచలం కనబడింది. ఎక్కాడు. ఆ పర్వతం పోగా పోగా ఒక అందాలలోయ. హరితశాద్వల సానువు. ఆ లోయలో పూలతోట. కొండలూ లోయలూ అన్నీ అన్యాపదేశంగా వేరే అర్థాలకు దోహదం చేసేవే! లోయలో చెట్లు లేవు. అన్నీ పువ్వులే! ఆ పూలచుట్టూ ఉపనిషత్తులే తుమ్మెదలై ఝంకారం చేస్తున్నాయి. ఆ తోటలో పార్వతి నగ్నంగా నిలబడి పూలు కోస్తున్నాది. ఒక మూల ఈశ్వరుడు నిద్రపోతున్నాడు. వాడు లింగాకారుడని మరువకూడదు.

“పార్వతీదర్శన మయ్యేసరికి నా బట్ట అంటుకున్నాది నే కాలిపోతున్నాను మూగనై నిలుచున్నాను”

అనే నాలుగు పంక్తులలో కవి తెలుగుభాషకు గల నైసర్గికశక్తిని చక్కగా కొల్లగొట్టాడు. “అంటుకున్నది” అనే క్రియలో మంటకి కాలడం, వంటికి అతుక్కుపోవడం, స్పర్శా వగైరా చాలా అర్థాలు స్ఫురిస్తాయి. ఇక్కడ పార్వతీ నగ్నదర్శనం కవికి ఇజాక్యులేషన్‌ కలిగించింది. దానితో అతని బట్ట వంటికి అంటుకుపోయింది. మళ్ళీ కవి ఈ అంటుకున్న శబ్దం నుంచి కాలిపోవడాన్ని ప్రదర్శిస్తాడు. నగ్నపార్వతి కామప్రేరకమై అతని వంటిని దహించింది. చేతలుడిగాయి. మాటలుడిగాయి. మూగగా నిల్చున్నాడు.

తెలుగు ఆధునిక కవిత్వంలో ఇంత గొప్ప అధివాస్తవికత ధ్వని ప్రధాన అభివ్యక్తి వేరొకటి కానరాదు.

“దగ్గరగా ఒక మౌనశంఖం తోచింది మౌనశంఖం స్పృశించా నా గుండె అంతా హంసయై సోహం అని అరిచింది”

అనే పాదాలలోని మౌనశంఖం పురుషాంగ ప్రతీక! అది అద్వైతాన్ని ఉపదేశిస్తోంది. ప్రస్తుతం నిర్వీర్యమై, సుప్తమై, మౌనం వహించింది. తాను స్పృశించాడు. అయినా జడమే. ఈ నిష్కృతిలో తన గుండె సంపూర్ణమైన హంసగా మారిపోయింది. అహంకార మమకారాలకు అతీతమైన స్థితి హంస! కనుకనే సోహం అని అరిచింది. అది వేదాంత పరిభాష. బంధవిముక్తి తర్వాత వచ్చే శివైక్యస్థితి.

“నా చైతన్యమంతా సప్తసముద్రాల సహస్ర కోటి బాహువుల మెరిసే నురగయి ఛుయ్యిమంది”

చైతన్యం కర్మణ్యత్వానికి ప్రతీక. అది విరాడ్రూపం ధరించింది. సప్తసముద్రాల తరంగాలను సహస్రకోటి బాహువులుగా అమర్చుకుంది. కాని ఏం లాభం? ఆ తరంగాలు ఒడ్డుకు తగిలి నురగగా మారిపోయాయి. నురగబుడగలు ఛుయ్యిమంటూ పేలిపోయాయి. నిస్తేజమై, నిర్వ్యాపారమై, నిశ్చేతనత్వం దురాక్రమించింది.

కాని, “నా ఎముకల మూలుగులో చంద్రోదయమైంది నా శరీరం కాశ్యప భస్మరాశియై తరలించింది”

ఎముకల లోపలి మూలుగు (మారో) శక్తినిచ్చే ధాతువు. ఆ మూలుగులో చంద్రోదయమైంది. అంతరాంతరాలలో జ్ఞానకాంతి వెలిసింది. అప్పుడు తన శరీరం హుతమై పోయిన కాశ్యపబ్రహ్మ భస్మరాశిగా మారిపోనారంభించింది! (బహుశ శ్రీరంగం వారు కాశ్యప గోత్రీకులేమో!)

“నా ప్రాణం భగీరథుడయింది నా వెన్నెముక మీద ఆకాశగంగా జలపాతం వర్షించింది” అనడం ద్వారా ఆకాశగంగను భూమిపైకి దింపిన భగీరథుని విజయాన్ని పురాణప్రతీకగా మన స్పృహలోకి తేవడమే కాదు, తన వెన్నెముక మీద ఆకాశగంగా జలపాతం వర్షించడం ద్వారా తన సాధారణ మానవీయ శరీరానికి దైవత్వం సిద్ధించినట్లు కూడ భావ ఉన్మీలనం కలిగిస్తాడు.

“నా పొత్తికడుపు హిమాచలతనయ తన చల్లని మంచుహస్తాలతో నిమిరింది”

నగ్నంగా పూలు కోస్తున్న పార్వతి కవిని విడిచిపెట్టలేదు. కాలిపోతూ మూగయై నిలిచిన తన దగ్గరకు ఆమె వచ్చింది. ఆమె హిమాచలతనయ! చల్లని మంచు వలె ఉన్న హస్తంతో తన పొత్తికడుపు మీద నిమిరిందామె. ఆ స్పర్శ అతనిలో పునరుజ్జీవనం కలిగించింది.

“రవం నీరవానికి ఉబరసలబసబహప ” అనే పాదంతో ఈ కావ్యం పరిసమాప్తమయింది. మొత్తం కావ్యమంతా ఒకే ప్రమాణం లోకి ఇమిడి మన ఆలోచనలకు పూర్ణత్వమిస్తుంది.

 ఇంత అర్థం ఉన్న ఈ పదాన్ని ప్రజ్ఞావంతంగా ప్రయోగించి ఈ కావ్యానికి ఒక సంపూర్ణత్వం సాధించాడు నారాయణబాబు.

రవంలో నీరవం వుంది. నీరవంలో రవం వుంది…. అణువు బ్రహ్మాండంలో భాగం. బ్రహ్మాండం పరమాణువులతో పరిపూర్ణమైంది. ప్రతి పరమాణువు బ్రహ్మాండానికి ప్రతినిధి. పరామర్శిస్తూనే వుంటుంది. దాని ఆదిమ స్వరూపం సంపూర్ణత్వంతో గల సంబంధాన్ని వ్యక్తం చేస్తూనే వుంటుంది. అదే మౌనశంఖం.

పార్వతి శీతలహస్తాలు, శ్రీశ్రీ, గండభేరుండపక్షులు అన్నీ ఆ బ్రహ్మాండంలోని పరమాణువులే! కనుకనే హృదయం హంసయై, నిరంజనమై సోహం అని అరిచింది. బ్రహ్మైక్యం పొందింది.

ఈ వ్యాసాన్ని ముగిస్తూ ఒక విషయం చెప్పవలసి వుంది. ప్రపంచంలో ఏ దేశంలోనూ కవులెవ్వరూ సర్రియలిజం వంటి ప్రయోగవాదాలను నిష్ప్రయోజకంగా ప్రయుక్తం చేయకోరలేదు. వారిలో నాయకమణిగా భాసిల్లిన ఆంద్రే బ్రిటాయే స్వయంగా ఇలా ఉద్ఘాటించాడు

















