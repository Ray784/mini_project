    తగ్గిన పంచదార రికవరీ
    సగటున శాతం క్షీణత
    చెరకుపై కరవు, తెగుళ్లు, వరదల ప్రభావం
    హైదరాబాద్‌ - న్యూస్‌టుడే
    గత ఏడాది నెలకొన్న వర్షాభావ పరిస్థితులు అన్ని రంగాలపై  ప్రభావం చూపుతున్నాయి. తాజాగా చక్కెర పరిశ్రమ వంతు వచ్చింది..

ఏడాది పొడుగునా అష్ట కష్టాలు పడి సాగు చేసిన చెరకును గానుగాడే నిమిత్తం కర్మాగారాలకు తరలించగా, అక్కడ వస్తున్న ఫలితాలు రైతులతో పాటు కర్మాగారాల యాజమాన్యాలను కూడా నివ్వెరపోయేటట్లు చేస్తున్నాయి. చెరకుకు సంబంధించి రికవరీ అనేది చాలా ప్రాధాన్యం ఉన్న అంశం. సాధారణంగా టన్ను చెరకు గానుగ ఆడితే  శాతం రికవరీ సాధిస్తే కిలోల పంచదార వస్తుంది.  శాతం తగ్గితే ఒక కిలో శాతం తగ్గితే రెండు కిలోల పంచదార తగ్గుతుంది. మన రాష్ట్రంలో గరిష్టంగా, కనిష్టంగా శాతం రికవరీ వస్తోంది. గడచిన ఏడాది జూన్‌, జులై, ఆగస్టు మాసాల్లో నెలకొన్న తీవ్ర వర్షాభావ పరిస్థితులు చెరకు పంటపై పడ్డాయి. దీనికి ఎండు తెగులు, కొన్ని ప్రాంతాల్లో వరదలు తోడై, చెరకు ఎదుగుదలను అడ్డుకొన్నాయి. ప్రస్తుత చెరకు క్రషింగ్‌ సీజనులో సగటున  శాతం రికవరీ తగ్గడానికి ఇవన్నీ కారణాలేనని నిపుణులు అంటున్నారు. మొత్తంమీద టన్ను చెరకుకు కిలోల పంచదార దిగుబడి తగ్గనుంది. ప్రస్తుత మార్కెట్‌ ధరలతో పోలిస్తే కర్మాగారాలకు టన్నుకు రూ. వరకు నష్టం రానుంది. కేంద్రం ప్రకటించిన ఫెయిర్‌ అండ్‌ రీజనబుల్‌ ప్రైస్‌ (ఎఫ్‌ఆర్‌పీ) టన్నుకు  ఉండగా, ఈ ధరకు ఒక్క రైతు కూడా సరఫరా చేసే స్థితిలో లేడు. దీంతో కర్మాగారాలు అత్యధికంగా టన్నుకు  వరకు కూడా చెల్లిస్తున్నాయి. పంచదార ధర ఎక్కువగా ఉన్నంతవరకు ఇబ్బంది లేకపోయినప్పటికీ, ధరలు తగ్గితే కర్మాగారాలు కుదేలు కావడం ఖాయం. చివరకు అది కాస్తా రైతులను బాధించే ముప్పు పొంచి ఉంది.

రాష్ట్రంలో చెరకు సాధారణ సాగు విస్తీర్ణం లక్షల హెక్టార్లు ఉండగా, ఈ ఏడాది అది కాస్తా  లక్షల హెక్టార్లకే పరిమితం అయింది. సాగు విస్తీర్ణం తగ్గడంతో క్రషింగ్‌ కోసం కర్మాగారాల మధ్య పోటీ తీవ్రం అయింది. ఇక్కడ పండించిన చెరకు మహారాష్ట్ర, కర్ణాటకలకు తరలిపోతుందేమోనన్న అనుమానాలు, రైతులు బెల్లం తయారీకి పూనుకోవచ్చన్న ఉద్దేశాలతో కర్మాగారాలు క్రషింగ్‌ను ముందే ప్రారంభించాయి. సాధారణంగా చలి ఎక్కువగా ఉన్న సమయంలో చెరకు క్రషింగ్‌ చేస్తే రికవరీ ఆశాజనకంగా ఉంటుంది. క్రషింగ్‌ సీజనులో డిసెంబరు చివరి నాటికి కర్మాగారాలు క్రషింగ్‌ ప్రారంభించి  లక్షల టన్నుల చెరకును గానుగ ఆడగా లక్షల క్వింటాళ్ల చక్కెర ఉత్పత్తి అయింది. ఈ సంవత్సరం లక్షల టన్నుల చెరకును గానుగ ఆడించగా లక్షల క్వింటాళ్ల చక్కెర ఉత్పత్తి అయింది.నిరుడు సగటున శాతం రికవరీ రాగా, ఈ సంవత్సరం ఇప్పటి వరకు మాత్రమే వచ్చింది.
ధరలు తగ్గితే పరిశ్రమ కుదేలవుతుంది
కరవు, తెగుళ్లు, వరదలు వంటి కారణాలతో రికవరీ శాతం తగ్గింది. ఇప్పటికిప్పుడు ఇబ్బంది లేకున్నా భవిష్యత్తులో పంచదార ధరలు తగ్గితే చెరకు కొనుగోలు ధరపై తీవ్ర ప్రభావం పడుతుంది. చక్కెర ధరలు ఈ స్థాయిలో ఉంటేనే కర్మాగారాలు చెరకు కొనుగోలు చేస్తాయి. అలా కాని పక్షంలో ఇటు రైతు అటు పరిశ్రమ కుదేలవుతుంది. విస్తీర్ణం తగ్గడం వల్ల కర్మాగారాల మధ్య పోటీ తీవ్రం కావడంతో చెరకు పక్వానికి రాకముందే క్రషింగ్‌ చేయడం వంటి కారణాలు కూడా రికవరీ తగ్గడానికి కారణాలు.
- డాక్టర్‌ ఎన్‌.వి.నాయుడు,
ఆచార్య ఎన్‌.జి.రంగా వ్యవసాయ విశ్వవిద్యాలయం చెరకు ప్రధాన శాస్త్రవేత్త
క్వింటాలు  పలికిన చక్కెర
న్యూఢిల్లీ: చక్కెర ధరలు ఇదివరకు ఎన్నడూ లేనంతగా మంగళవారం టోకు మార్కెట్‌లో క్వింటాలుకు చేరాయి. (గత నెల  స్థానిక మార్కెట్‌లో పంచదార ధర బల్క్‌ ట్రేడింగ్‌లో క్వింటాలుకు  మధ్య పలికింది.) అవసరాలకు సరిపడ చక్కెర నిల్వలు మార్కెట్‌లోకి రాకపోతుండడం, రానున్నది పండుగ సీజన్‌ కావడం, పెళ్లి ముహూర్తాలు ఉండడంతో కొనుగోళ్ల జోరు ధరలను పరుగులు పెట్టించిందంటున్నారు. గత ఏడాది కాలానికి పైగా రిటైల్‌ మార్కెట్‌లో చక్కెర ధరలు రెట్టింపై కిలో  వద్ద ఉన్నాయి. చక్కెర ఉత్పత్తి తగ్గడంతో మిల్లులు తక్కువగానే సరకును సరఫరా చేస్తున్నాయని, కానీ రిటైల్‌ వ్యాపారస్థులు, శీతల పానీయాల తయారీ సంస్థలు పెద్ద పెద్ద ఆర్డర్లు ఇస్తున్నందువల్ల పంచదార ధరలు మరింత పైకి వెళ్లే సూచనలు ఉన్నాయని మార్కెట్‌ వర్గాల కథనం.

ఈ ఏడాది ఉద్యోగ వలసలు ఎక్కువే!
న్యూఢిల్లీ: కొత్త సంవత్సరం కొలువుల కోసం వేచి ఉన్న వారికి శుభ వార్తను మోసుకొచ్చేటట్లే కనిపిస్తోంది. భారత కార్పొరేట్‌ ప్రపంచంలో నియామకాల సందడి మళ్లీ మొదలు కావడంతో వలసలు కూడా వేగం అందుకొనే సూచనలు ఉన్నాయి. ప్రత్యేకించి పౌర విమానయానం, ఐటీ, బిజినెస్‌ ప్రాసెస్‌ ఔట్‌సోర్సింగ్‌ వంటి రంగాలు ఈ విషయంలో బోలెడంత ఆకర్షణీయంగా నిలవబోతున్నాయని 'గ్లోబల్‌హంట్‌ ఇండియా' సంస్థ అంటోంది ఏళ్ల లోపు వయస్సు వారు, ఐదేళ్ల కన్నా తక్కువ అనుభవం ఉన్న వారు ఎక్కువగా వలసలపై దృష్టి సారిస్తారని ఈ సంస్థ సంచాలకుడు సునీల్‌ గోయల్‌ అంచనా. ఈ వయో వర్గాల వారు తరచుగా విభిన్న సంస్థలు, పని వాతావరణాలను కోరుకోవడం కద్దు అని గోయల్‌ విశ్లేషించారు. రంగాల వారీ విశ్లేషణ ప్రకారం వలస స్థాయిలు బీపీఓ, ఐటీ ఆధారిత సేవల (ఐటీఈఎస్‌), విమానయాన రంగాల్లో దాదాపుగా  శాతం రిటైల్‌, టెలికాం రంగాలు, ఐటీలో  ఔషధ తయారీ, మౌలిక సదుపాయాల కల్పన రంగాల్లో, పరిశోధన- అభివృద్ధి శాతం ఉండవచ్చని గ్లోబల్‌హంట్‌ ఇండియా భావిస్తోంది. నౌకరీల మార్కెట్‌కు  పీడ కల లాంటిదని చెప్పవచ్చు. ఏడాది చివర్లో ఉద్యోగ భర్తీలు మొదలై, భారత్‌లో సెంటిమెంట్‌ మెరుగవుతున్న సంకేతాలు వెలువడసాగాయి. అక్టోబరు- డిసెంబరు మధ్య దాదాపు లక్షల మందికి ఉద్యోగాలు లభించినట్లు అంతర్జాతీయ కార్మిక సంస్థ (ఐఎల్‌ఓ) నివేదికలో పేర్కొంది. ఈ ఏడాదిలో నియామకాలు మాంద్యం కన్నా పూర్వపు స్థాయికి చేరవచ్చని అంతర్జాతీయ సిబ్బంది సేవల సంస్థ 'మ్యాన్‌పవర్‌' అంచనా వేస్తోంది. సేవలు, ప్రభుత్వ పరిపాలన, విద్య, గని తవ్వకాలు, భవన నిర్మాణం, ఆర్థిక కార్యకలాపాలు, బీమా, స్థిరాస్తి అభివృద్ధి, టోకు- రిటైల్‌ రంగాల్లో ఉద్యోగాల కోసం ఈ ఏడాదిపై ఆశలు పెట్టుకోవచ్చని మ్యాన్‌పవర్‌ చెప్తోంది. 

బాలాగ్లిటాజోన్‌ పరీక్షల్లో సానుకూల ఫలితాలు
డాక్టర్‌ రెడ్డీస్‌ వెల్లడి
హైదరాబాద్‌, న్యూస్‌టుడే: మధుమేహ వ్యాధికి అనువైన ఔషధాన్ని కనుగొనే ప్రక్రియలో భాగంగా డాక్టర్‌ రెడ్డీస్‌ లేబొరేటరీస్‌, రోష్‌ సంయుక్తంగా పరిశోధనలు సాగిస్తున్న మూలకం బాలాగ్లిటాజోన్‌) మూడో దశ పరీక్షల ఫలితాలు సానుకూలంగా వస్తున్నాయి. ఈ విషయాన్ని డాక్టర్‌ రెడ్డీస్‌ సోమవారం ఇక్కడ ఒక ప్రకటనలో వెల్లడించింది.  మంది మధుమేహ వ్యాధిగ్రస్తులలో దీన్ని వినియోగించి చూసినప్పుడు రక్తంలో హెచ్‌బీఏ  పరిమాణం తగ్గినట్లుగా తేలిందని పేర్కొంది. దీనిపై పరిశోధనలు కొనసాగించేందుకు, మరికొన్ని ఇతర సంస్థలతో కలిసి పనిచేసేందుకు తాజా ఫలితాల ద్వారా వీలుకలుగుతున్నట్లు డాక్టర్‌ రెడ్డీస్‌ వైస్‌ఛైర్మన్‌, సీఈఓ జి.వి.ప్రసాద్‌ అభిప్రాయపడ్డారు.
మణప్పురం ఫైనాన్స్‌ బోనస్‌
త్రిస్సూర్‌: వచ్చే మార్చిలో వాటాదారులకు నిష్పత్తిలో బోనస్‌ షేర్లు కేటాయించనున్నట్లు మణప్పురం జనరల్‌ ఫైనాన్స్‌&లీజింగ్‌ లిమిటెడ్‌ సంస్థ తెలిపింది. ఈ ఆర్థిక సంవత్సరంలో  కోట్లను అర్హత గల సంస్థాగత పెట్టుబడిదార్ల (క్యూఐపీ) నుంచి సమీకరిస్తామని సంస్థ ఛైర్మన్‌, చీఫ్‌ ఎగ్జిక్యూటివ్‌ ఆఫీసర్‌ వీపీ నందకుమార్‌ చెప్పారు. ఇందుకోసం సింగపూర్‌, హాంకాంగ్‌, లండన్‌లలో రోడ్‌షోలు నిర్వహిస్తామని ఆయన తెలిపారు. ఈ ఆర్థిక సంవత్సరంలో  కోట్ల నికరలాభం ఆర్జిస్తామని భావిస్తునట్లు వెల్లడించారు.
    ఢిల్లీలో కార్ల కొలువు నేటి నుంచే
   మోడళ్లతో మారుతీ హంగామా
    లక్షల మంది సందర్శకుల అంచనా
    పాతికేళ్లలో ఇదే అతిపెద్ద ప్రదర్శన
    కనువిందు చేసే కార్లన్నీ ఒక్క చోట చేరితే.. రాబోయే కొత్త మోడళ్లు ఇప్పుడే కనబడితే.. ఇంకేముంది.. వూహల్లో గాల్లో తేలిపోవచ్చు.. ఆ కారుతో సహా. ఆ సందడికి ఢిల్లీలోని ప్రగతి మైదాన్‌ వేదిక కానుంది. రెండేళ్లకోమారు జరిగే ఆ ఆకర్షణ పేరే ఆటోఎక్స్‌పో.

సరిగ్గా రెండేళ్ల క్రితం నానో కారుతో అందరి దృష్టిని ఆకట్టుకున్న ది. మాంద్యం తర్వాత గత ఆరు నెలలుగా వాహన కంపెనీలన్నీ కాస్త ఊపిరి పీల్చుకుంటున్న ఈ తరుణంలో ఈ వేదిక అటు కంపెనీల్లో, ఇటు వినియోగదారుల్లో ఆసక్తి రేపుతోంది. దాదాపు చాలా వరకు కంపెనీలు కొత్త కాన్సెప్ట్‌ కార్లతో రానుండడం కొత్త ఊపిరిని పోస్తోంది.

ఇవి వస్తున్నాయ్‌
మొత్తం మోడళ్లతో 'జీవితపు మాధుర్యాలు'(జాయ్స్‌ ఆఫ్‌ లైఫ్‌) పేరిట  మారుతీ అందరి దృష్టినీ ఆకర్షించనుంది. ప్రత్యేకంగా సుజుకి కిజాషిని సైతం దిగుమతి చేయనుంది. హోండా సియెల్‌ కార్స్‌ ఇండియా అంతర్జాతీయంగా తొలిసారిగా చిన్న కారును ప్రదర్శించనుంది. భారత్‌, ఇతర వర్థమాన దేశాల కోసం ఈ చిన్న కారును కంపెనీ తయారు చేస్తోంది. రోబో కాన్సెప్ట్‌ 'ఆసిమో'ను సైతం ప్రదర్శనకు ఉంచనుంది. ఇక ఈ ఎక్స్‌పోలో అందరిని ప్రత్యేకంగా ఆకట్టుకునే సత్తాగల కార్లు పర్యావరణ అనుకూల కార్లు. ఈ విభాగంలో టయోటా ప్రయస్‌ హైబ్రిడ్‌ను; హోండా సీఆర్‌-జడ్‌ మోడల్‌ హైబ్రిడ్‌ కారును తీసుకువస్తున్నాయి. రేవాతో కలిసి జీఎం తన స్పార్క్‌కు ఎలక్ట్రిక్‌ వర్షన్‌ను ప్రారంభించనుంది. హ్యుందాయ్‌ విషయానికొస్తే  ఎలక్ట్రిక్‌ కారుతో సందడి చేయనుంది. ఇంకా ఆడి ఆర్‌, వోక్స్‌వ్యాగన్‌ పోలో, ఫోర్డ్‌ ఫిగోలు సైతం కనిపించనున్నాయి. నిస్సాన్‌, ఫోర్డ్‌ తప్ప దాదాపు అన్ని కార్ల కంపెనీలు కొత్త కాన్సెప్ట్‌ కార్లతో వస్తుండడం గమనార్హం. నిస్సాన్‌ చెన్నైలోని తన కొత్త కర్మాగారం నుంచి కొద్దినెలల్లో ఉత్పత్తిని ప్రారంభించనుండగా.. ఫోర్డ్‌ ఇటీవలే తన 'ఫిగో'ను ప్రదర్శించింది. 

ఏమైనా సరే... వదులుకోవద్దు
భాగస్వామ్య సదస్సు నిర్వహణకు
రాష్ట్ర ప్రభుత్వం విశ్వయత్నాలు
హైదరాబాద్‌, న్యూస్‌టుడే: ఎంతో ప్రతిష్ఠాత్మకంగా జరిగే 'సీఐఐ (భారతీయ పరిశ్రమల సమాఖ్య)- భాగస్వామ్య సదస్సు'ను హైదరాబాద్‌లోనే నిర్వహించాలనే గట్టి పట్టుదలను రాష్ట్ర ప్రభుత్వం కనబరుస్తోంది. ఈ నెల మూడో వారంలో జరగాల్సిన ఈ సదస్సును ఇక్కడి భద్రతా కారణాల దృష్ట్యా చెన్నైకి తరలించాలనే ఆలోచనను అటు సీఐఐ, ఇటు అధికార వర్గాలు చేస్తున్న విషయం తెలిసిందే. సదస్సును హైదరాబాద్‌కు బదులు చెన్నైలో నిర్వహించే విషయమై సీఐఐ పాలకమండలి దాదాపుగా ఒక నిర్ణయానికి వచ్చినట్లు తెలుస్తోంది. అయినప్పటికీ రాష్ట్ర ప్రభుత్వం తన ప్రయత్నాలు మానలేదు. తగినంత రక్షణ కల్పిస్తామని, ఎలాగైనా ఈ సదస్సును హైదరాబాద్‌లోనే నిర్వహించాలని రాష్ట్ర ప్రభుత్వం సీఐఐని కోరింది. ఈ విషయంలో రాష్ట్ర ప్రభుత్వ పరిశ్రమల శాఖ ముఖ్య కార్యదర్శి బి.శ్యాంబాబు సోమవారం సీఐఐ-ఏపీ ఛైర్మన్‌ వై.హరీశ్‌చంద్ర ప్రసాద్‌కు ఒక లేఖ రాశారు. రాష్ట్రంలోని పలు ప్రాంతాల్లో ఉన్న అవకాశాలు, పెట్టుబడులకు అనుకూలమైన ప్రతిపాదనలు, కేవలం హైదరాబాద్‌లోనే కాకుండా రాష్ట్రంలోని ఇతర ప్రాంతాల్లో పరిశ్రమలు స్థాపించేందుకు ఔత్సాహిక పారిశ్రామికవేత్తలను ఆహ్వానించడం... వంటి పలు ప్రతిపాదనలతో భాగస్వామ్య సదస్సు నిర్వహణకు అటు సీఐఐ-ఏపీ, ఇటు పరిశ్రమల శాఖ అధికార వర్గాలు సన్నాహాలు చేశాయి. ప్రధాని మన్మోహన్‌ సింగ్‌తో పాటు మలేషియా ప్రధాని, పలుదేశాల ప్రతినిధి బృందాలు, వ్యాపారవేత్తలు, అధికార్లు ఈ సదస్సుకు హజరవుతారని అంచనా.

తాజా పరిణామాల నేపథ్యంలో ముఖ్యమంత్రి కె.రోశయ్య గత నెలన కేంద్ర హోంమంత్రి పి.చిదంబరం, కేంద్ర వాణిజ్య శాఖ కార్యదర్శులకు విడివిడిగా లేఖలు రాస్తూ భాగస్వామ్య సదస్సును హైదరాబాద్‌లోనే నిర్వహించేందుకు సహకరించాలని కోరారు. దీనికి అవసరమైన పూర్తి రక్షణను రాష్ట్ర ప్రభుత్వం కల్పిస్తుందని సూచించారు. పరిశ్రమల శాఖ ముఖ్య కార్యదర్శి తాజా లేఖపై 'న్యూస్‌టుడే' సీఐఐ-ఏపీ ఛైర్మన్‌ వై.హరీశ్‌చంద్ర ప్రసాద్‌ను సంప్రదించగా, హైదరాబాద్‌లోనే ఈ సదస్సును నిర్వహించాలనేది తమ సంకల్పమని అన్నారు. సదస్సు నిర్వహణ కోసం గతకొంతకాలంగా అన్ని రకాల ఏర్పాట్లు చేశామని, అయిదారేళ్ల విరామం తర్వాత సదస్సు నిర్వహణకు వేదికగా హైదరాబాద్‌ ఎంపికైందని అన్నారు. రాష్ట్రాన్ని అన్ని కోణాల్లో పెట్టుబడులకు అనుకూలమైనదిగా ప్రపంచానికి చూపించేందుకు ఈ సదస్సు మంచి అవకాశమని అభిప్రాయపడ్డారు. సదస్సును హైదరాబాద్‌ లోనే నిర్వహించాలని సీఐఐ-ఏపీ తరఫున తాము పూర్తి ప్రయత్నాలు చేస్తున్నామని, దీనిపై తాము సీఐఐ కేంద్ర పాలకమండలితో సంప్రదింపులు సాగిస్తున్నామని తెలిపారు. 

మార్కెట్‌ సమీక్ష
'నవ'వసంతం
తొలి రోజే  నెలల గరిష్ఠానికి
తొలి అడుగు బెరుకు లేకుండా పడింది. కొత్త ఏడాదిలో కొత్త వేళలతో తొలి రోజు ట్రేడింగ్‌ లాభాలనే అందించింది. గంటలకు ప్రారంభమైన మార్కెట్‌  నెలల గరిష్ఠాన్ని తాకడం విశేషం. ఐరోపా మార్కెట్ల సానుకూల వాతావరణంతో ఇక్కడి వాహన, లోహ సూచీల్లో ర్యాలీ ఏర్పడింది. దీంతో సెన్సెక్స్‌  పాయింట్ల లాభంతో  వద్ద స్థిరపడింది. ప్రతికూలంగా మొదలైనా కూడా వినియోగదారు వస్తువులు, ఎఫ్‌ఎమ్‌సీజీ సూచీలు కూడా రాణించడంతో ఒక దశలో వద్ద గరిష్ఠ స్థాయిని తాకింది. అంతక్రితం వద్ద కనిష్ఠ స్థాయిని తాకింది. నిఫ్టీ  పాయింట్ల లాభంతో వద్ద ముగిసింది. ఇది  నెలల గరిష్ఠ ముగింపు.
అడ్డులేని వాహన షేర్లు: మార్కెట్లో టర్నోవరు భారీ స్థాయిలో  కోట్లుగా నమోదైంది. సెన్సెక్స్‌ లాభం తక్కువే అయినా  స్క్రిప్‌లు లాభాల్లో నడిచాయి. డిసెంబరు నెలలో భారీ విక్రయాలను నమోదు చేసుకున్న నేపథ్యంలో వాహన షేర్లు దూసుకెళ్లాయి. ఎం&ఎం లాభపడి  వద్ద చేరింది తర్వాత ఈ స్థాయికి చేరడం ఈ షేరుకు ఇదే ప్రథమం. టాటా మోటర్స్‌ సైతం  పెరిగింది. సెయిల్‌ టాటా స్టీల్‌లు సైతం మెరుగ్గా రాణించాయి. ఎన్‌టీపీసీ, మారుతీ సుజుకీలు స్వల్పంగా నష్టపోయాయి.

ఇబ్బందులతో మొదలు: దేశీయ మార్కెట్లను ప్రధాన ఆసియా విపణులతో అనుసంధానం చేస్తూ బీఎస్‌ఈ, ఎన్‌ఎస్‌ఈలు సవరించిన ట్రేడింగ్‌ వేళలు సోమవారం నుంచి అమలులోకి వచ్చాయి. కొత్త వేళల ప్రకారం ఉదయం  నిమిషాలు ముందుగాగంటలకే ప్రధాన మార్కెట్లలో ట్రేడింగ్‌ ప్రారంభమైంది. బ్రోకర్లు ఇబ్బంది పడ్డామని చెబుతుండగా.. ఎక్స్ఛేంజి అధికార్లు మాత్రం ట్రేడింగ్‌ సజావుగా సాగిందని చెబుతున్నారు. పొడిగించిన వేళల్లో ట్రేడింగ్‌ సరళి ఎలా ఉంటుందన్న విషయం వారం రోజుల తరువాత గానీ పూర్తిస్థాయిలో అవగతం కాదని ఎన్‌ఎస్‌ఈ అధికారి ఒకరు అన్నారు. బీఎస్‌ఈ అధికారి ఒకరు కూడా ఇదే రకమైన అభిప్రాయాన్ని వెల్లడించారు. సరైన మౌలిక వసతులు లేని కారణంగా ట్రేడింగ్‌ సమయం పెంపును వ్యతిరేకిస్తున్న బ్రోకర్లు మొదటి రోజున పలు ఇబ్బందులను ఎదుర్కొన్నట్లు తెలిపారు.

వీరికీ పిలుపు రానుంది!
ఉద్యోగార్థులకు శుభతరుణం
మహీంద్రా సత్యం సుముఖత
హైదరాబాద్‌, న్యూస్‌టుడే: కొత్త యాజమాన్యం పగ్గాలు చేపట్టిన తర్వాత గత ఏడు నెలల్లో సత్యం కంప్యూటర్స్‌ కష్టాల నుంచి గట్టెక్కింది. ఖాతాదారుల జాబితాలో కొత్త కంపెనీలూ వచ్చి చేరాయి. దీంతో వర్చ్యువల్‌ పూల్‌లోని కొంతమంది ఉద్యోగులను కూడా మళ్లీ వెనక్కి తీసుకున్నారు. ఇదంతా బాగానే ఉంది. మరి రెండున్నరేళ్లుగా కంపెనీ పిలుపు కోసం ఎదురు చూస్తున్న ఉద్యోగార్థుల మాటేమిటి? వీరికి కూడా శుభతరుణం రానుంది ఏప్రిల్‌-మే నెలల్లో విద్యా సంస్థల నుంచి ఎంపిక చేసుకున్న వారికి ఉద్యోగాలు ఇవ్వడానికి మహీంద్రా సత్యం మానవ వనరుల ఉన్నతాధికారులు సుముఖత వ్యక్తం చేశారు. దాదాపు మంది ఉద్యోగార్థులు సోమవారం వీరిని కలిశారు. తమకు ఎప్పటిలోగా ఉద్యోగం ఇస్తారో చెప్పాలని కోరారు. మహీంద్రా సత్యంలో పని చేస్తున్నవారు ఎవరైనా తెలిసుంటే  ఉద్యోగం కోసం దరఖాస్తు చేసుకోవాలని కంపెనీ నుంచి కొంత మందికి మెయిల్స్‌ అందాయని, దీంతో తమ పరిస్థితి తెలుసుకోవడానికి అధికారులను కలిశామని ఉద్యోగార్థులు పేర్కొన్నారు. అయితే.. ఎటువంటి మెయిల్స్‌ ఇవ్వలేదని అధికారులు తెలిపినట్లు చెప్పారు.

రెండు, మూడు వారాల్లో మెయిల్‌
కంపెనీ నుంచి లేఖలు పొందిన వారందరిని దశల వారీగా తీసుకుంటాం. కొంత కాలం వేచి ఉండండి. ఎన్ని దశల్లో, ఏ ప్రాతిపదికన ఉద్యోగాలు ఇచ్చే విషయాన్ని వారాల్లో మెయిల్‌ ద్వారా తెలియజేస్తామని అధికారులు హామీ ఇచ్చినట్లు ఉద్యోగార్ధులు తెలిపారు. మార్చి చివరి నాటికి మెరిట్‌ ప్రాతిపదికనమందిని తీసుకునే వీలుందని అంటున్నారు. కాగా  జేకేసీ సెంటర్ల  ద్వారా ఎంపికైన వారికి ఉద్యోగాలు ఇవ్వాలని ప్రభుత్వం సూచించినట్లు తెలుస్తోంది. వీరికి త్వరలో ఇంటర్వ్యూలు జరిగే అవకాశం ఉంది. మంది ఎదురు చూపులు: లో దేశ వ్యాప్తంగా మందిని కంపెనీ ఎంపిక చేసింది. అయితే.. మాంద్య పరిస్థితులు, ఐటీ రంగం మందగమనం కారణంగా దాదాపు మంది విద్యార్థులు ఉన్నత విద్య, ఇతర కంపెనీల్లో ఉద్యోగాలను వెతుకున్నారు. ప్రస్తుతం దాదాపు మంది వరకు ఉద్యోగార్థులు ఉన్నారు. వీరిలో  శాతం మంది రాష్ట్రానికి చెందిన వారే. సత్యం  కుంభకోణం వెలుగు చూసిన నాటి నుంచి ఉద్యోగార్థులు కంపెనీ అధికారులను కలుస్తునే ఉన్నారు. గత ఏడాది జనవరిలో కొత్త యాజమాన్యం పగ్గాలు చేపట్టిన తర్వాత ఉద్యోగాలిచ్చే అంశాన్ని పరిశీలిస్తామని చెప్పిన అధికారులు ఏప్రిల్‌లో కొంత కాలం వేచి చూడాలని కోరారు. కాగా ఐటీ రంగంలో పరిస్థితులు మెరుగు పడుతున్న నేపథ్యంలో ఇప్పటికే టీసీఎస్‌, ఇన్ఫోసిస్‌, విప్రో కంపెనీలు ఉద్యోగార్ధులందరికీ దశల వారీగా ఉద్యోగాలిస్తామని ప్రకటించాయి.

ఈ ఏడాది సరకుల ధరలు మరింత పెరగొచ్చు
ఐఎంఎఫ్‌
న్యూఢిల్లీ: పలు సరకుల ధరలు ఈ ఏడాది మరింతగా పెరిగే అవకాశం ఉందని అంతర్జాతీయ ద్రవ్య నిధి సంస్థ (ఐఎంఎఫ్‌) అంచనా. ప్రపంచ వ్యాప్తంగా డిమాండ్‌ పెరగడమే ఈ పరిస్థితికి దారితీయవచ్చని ఆ సంస్థ భావన. గత సంవత్సరంలో ఘోరమైన ఆర్థిక సంక్షోభాన్ని చవిచూసిన దరిమిలా ప్రపంచ ఆర్థిక వ్యవస్థ మెరుగుపడే స్థితికి చేరుకోవడం సరకులకు గిరాకీని పెంచుతుందని తలపోస్తున్నారు. అభివృద్ధి చెందిన దేశాలతో పాటు అభివృద్ధి చెందుతున్న దేశాల్లో కూడా పారిశ్రామిక పురోగతి వేగం పుంజుకొంటూ ఉండడం డిమాండ్‌ను పెంచగలదని ఐఎంఎఫ్‌ ఇటీవల ఒక నివేదికలో తెలిపింది.
నకిలీ నోట్ల అడ్డుకట్ట దిశగా కొత్త మార్పులు
న్యూఢిల్లీ: నకిలీ భారతీయ కరెన్సీ నోట్ల (ఎఫ్‌ఐసీఎన్‌) చలామణిని అడ్డుకొనేందుకు కేంద్రం అనేక భద్రతా చర్యలను ప్రవేశపెట్టే సూచనలు ఉన్నాయి. కరెన్సీ నోట్లలో సైతం కొన్ని మార్పులను తీసుకువచ్చే అవకాశమూ ఉంది. కరెన్సీని ముద్రిస్తున్న కాగితం ఉత్పత్తిని పెంచడం ఈ వ్యూహంలో ఒక భాగమని అధికార వర్గాలు పేర్కొన్నాయి. ప్రస్తుతం ఈ కాగితాన్ని చాలావరకు విదేశాల నుంచి తెప్పిస్తున్నారు. హోషంగాబాద్‌లోని సెక్యూరిటీ పేపర్‌మిల్లు కరెన్సీకి వాడే కాగితాన్నిసంవత్సరంలో  మెట్రిక్‌ టన్నులు ఉత్పత్తి చేసింది. కానీ దేశ కరెన్సీ ముద్రణావసరాలతో పోలిస్తే అది ఎంతో తక్కువే. దేశంలో ఇంగాలియో సిరా ఉత్పత్తిని పెంచే దిశగా కూడా చర్యలు తీసుకొంటున్నట్లు ఈ వర్గాలు తెలిపాయి. ఇక రిజర్వ్‌ బ్యాంకు సైతం కరెన్సీ నోట్లలో కొత్త పకడ్బందీ మార్పులను కొన్నింటిని ప్రవేశపెట్టే ప్రక్రియను చేపట్టినట్లు ఈ వర్గాలు వెల్లడించాయి. ఎఫ్‌ఐసీఎన్‌కు సంబంధించినంతవరకు కేంద్ర పరిశోధన సంస్థ (సీబీఐ) నోడల్‌ ఏజెన్సీగా ఉన్నప్పటికీ, ఈ తరహా నోట్ల బెడద మమ్మురించకుండా నిరోధించే బాధ్యతను డీఆర్‌ఐకు అప్పగించారు.
 

బోణీ బాగానే ఉంటుంది..
నేటి మార్కెట్లపై విశ్లేషకుల అంచనా
ముంబయి: కొత్త సంవత్సరం మొట్టమొదటి ట్రేడింగ్‌ రోజైన సోమవారం మార్కెట్లు లాభాలు ఆర్జించే అవకాశం ఉందని విశ్లేషకులు అభిప్రాయపడుతున్నారు. అయితే తొలిరోజున పెద్దగా ర్యాలీ నమోదు అయ్యే అవకాశం మాత్రం లేదని వారంటున్నారు. కొత్త ఏడాది తొలి ట్రేడింగ్‌ రోజు నుంచే మార్కెట్‌ వేళలు ఉదయంగంటలకు మారడం కూడా విపణులకు కొంత కలిసి రావచ్చన్నది వారి వాదన. గత వారం మార్కెట్లు ఉన్నత స్థాయుల వద్ద ముగిసినందున మదుపరులు కొంత లాభాల స్వీకరణకు దిగే అవకాశం లేకపోలేదని వారంటున్నారు. చివరి ట్రేడింగ్‌ సెషన్‌లో అమెరికా మార్కెట్లు నష్టాల్లో ముగిసినందున దేశీయ విపణుల మీద ఈ ప్రభావం కూడా కొంతమేర ఉండొచ్చని మార్కెట్‌ వర్గాలు తెలిపాయి. గత ఏడాది దేశీయ మార్కెట్లు మెరుగైన ప్రతిఫలాలను అందించిన నేపథ్యంలో కొత్త ఏడాది మొదటి రోజు నుంచే మదుపర్లు మరింత నూతనోత్సాహంతో పెట్టుబడులు పెట్టేందుకు ముందుకు రావచ్చని మార్కెట్‌ విశ్లేషకులు అంటున్నారు. అమెరికా అర్థిక వ్యవస్థ ఇంకా పూర్తి స్థాయిలో పుంజుకోకపోవడంతో ఎఫ్‌ఐఐలు అధిక స్థాయిల వద్ద కూడా తిరిగి కొత్త పెట్టుబడులు పెట్టేందుకు ముందుకు రావచ్చన్నది వారి అభిప్రాయం. ఇది కూడా మార్కెట్‌కు అనుకూలించే మరో అంశమని వారు వ్యాఖ్యానిస్తున్నారు. ఈ వారంలో నిఫ్టీ  తక్కువ స్థాయుల మధ్యే కదలాడవచ్చని మార్కెట్‌ వార్గల అంచనా. అయితే మంగళవారం నుంచి మాత్రమే మార్కెట్‌ వాస్తవ పరిస్థితులు స్పష్టమవుతాయని వారంటున్నారు.

కోరస్‌ ప్లాంట్ల మూసివేతపై
రతన్‌తో మాట్లాడతా: బ్రౌన్‌
లండన్‌: టీసైడ్‌ ప్రాంతంలోని కోరస్‌ స్టీల్‌ ప్లాంట్ల మూసివేతను అడ్డుకోవడం కోసం టాటా గ్రూపు ఛైర్మన్‌ రతన్‌ టాటాతో చర్చిస్తానని బ్రిటన్‌ ప్రధాన మంత్రి గార్డన్‌ బ్రౌన్‌ అన్నారుఉద్యోగాలను రక్షించడానికి ప్రయత్నిస్తానని తెలిపారు. కొత్త సంవత్సరం వేళ ముగ్గురు ఎంపీలు అశోక్‌ కుమార్‌, సొలిసిటర్‌ జనరల్‌ వీరా బెయిర్డ్‌, డార్‌ టేలర్‌లకు ఈ మేరకు హామీఇచ్చారు. నష్టాల కారణంగా టాటా స్టీల్‌ యూరప్‌ గత మేలో కొన్ని కర్మాగారాలను మూసివేస్తున్నట్లు ప్రకటించింది. ప్రభుత్వ సహాయాన్ని అందుకొని కర్మాగారాల మూసివేతపై సమీక్షించవలసిందిగా కోరతానని బ్రౌన్‌ చెప్పినట్లు రెడ్‌కార్‌ ఎంపీ బెయిర్డ్‌ తెలిపారు.
ద్రవ్యోల్బణం కట్టడికి
ఆర్‌బీఐ చొరవా అవసరమే
రంగరాజన్‌ వ్యాఖ్య
న్యూఢిల్లీ: ఆహార ద్రవ్యోల్బణం గత పదేళ్లలో ఎరుగనంతగా సుమారు శాతానికి చేరిన ప్రస్తుత పరిస్థితుల్లో ధరలను అదుపులోకి తెచ్చేందుకు మార్కెట్‌లోని అదనపు ద్రవ్య సరఫరాను రిజర్వ్‌ బ్యాంకు ఉపసంహరించాలని ప్రధాన మంత్రి ఆర్థిక సలహామండలి (పీఎమ్‌ఈఏసీ) ఛైర్మన్‌ సి.రంగరాజన్‌ అభిప్రాయపడ్డారు. ద్రవ్య లభ్యత(లిక్విడిటీ) ద్రవ్యోల్బణ ఒత్తిళ్లను సృష్టించకుండా జాగ్రత్తలు తీసుకోవాలని, అందుకోసం ద్రవ్య విధాన మార్గం ద్వారా చొరవ అవసరమని ఆర్‌బీఐ పూర్వ గవర్నరైన రంగరాజన్‌ వ్యాఖ్యానించారు. అదే సమయంలో, ప్రభుత్వం కూడా సరఫరా వైపు నుంచి ఉన్న సమస్యలపైన దృష్టి నిలపాలని ఆయన కోరారు. ఈ నెల ద్రవ్య విధాన సమీక్షను చేపట్టబోతున్న ఆర్‌బీఐ కీలక రేట్లను, నిష్పత్తులను పెంచి నిధులను వెనుకకు రప్పించుకొని తద్వారా డిమాండుకు పగ్గం వేసి ద్రవ్యోల్బణాన్ని కట్టడి చేసే ప్రయత్నం చేస్తుందని పలువురు తలపోస్తున్నారు
జీలో ఒక్కో సర్కిల్‌కు
డాట్‌  బ్లాకులే అమ్మనుందా!
న్యూఢిల్లీ: స్పెక్ట్రమ్‌ కొరత కారణంగా ప్రతి సర్కిల్‌లోసేవలను అందించేందుకు మూడు ప్రైవేట్‌ ఆపరేటర్లను మాత్రమే అనుమతించే పరిస్థితిని కేంద్రానికి కల్పించేలా ఉంది. గెలిచిన బిడ్డర్లు మార్చి పదో తేదీ కల్లా వంద శాతం చెల్లింపు జరపవలసి వచ్చేటట్లు ఉంది. ఫలితంగా కేంద్రం టెలికాం సేవలకు అవసరమైన రేడియో తరంగాల విక్రయం ద్వారా తాను ఆశించిన విధంగా  కోట్లను సమకూర్చుకోవడం సాధ్యం కాకపోవచ్చు.కేంద్ర ఆర్థిక మంత్రి ప్రణబ్‌ ముఖర్జీ నాయకత్వంలోని మంత్రుల సాధికార బృందం (ఈజీఓఎమ్‌) ఈసరికే జరిపిన సమావేశంలో ఈ మేరకు ఒక నిర్ణయం తీసుకొన్నట్లు సమావేశ తీర్మాన ప్రతిని బట్టి తెలుస్తోంది. గత నెల  జరిగిన ఈజీఓఎమ్‌ సమావేశంలో 'అందుబాటులో ఉండే స్పెక్ట్రమ్‌ను బట్టి ఒక్కో సర్కిల్‌లో బీఎస్‌ఎన్‌ఎల్‌ లేదా ఎంటీఎన్‌ఎల్‌లకు ఇచ్చిన ఒక బ్లాకు పోగా మూడు, లేక నాలుగు బ్లాకులను మాత్రమే టెలికాం విభాగం (డాట్‌)వేలం వేస్తుంది' అని పేర్కొన్నారు స్పెక్ట్రమ్‌కు రిజర్వ్‌ ప్రైస్‌ను రూకోట్లు, వైమ్యాక్స్‌ సేవలకైతే కోట్లుగా ప్రభుత్వం ఖరారు చేసింది.

    కొత్త ఏడాదిలోనూ రాణించాలంటే..
    భవిష్యత్‌ అవసరాలను తీర్చడం కోసం ఏడాది మొదటి నుంచే పెట్టుబడులు మొదలుపెట్టడం మంచి పద్దతే. కానీ ఎవరో చెప్పారని, ఏదో తోచిందని చేయకుండా కొన్ని విషయాలను జాగ్రత్తగా పరిశీలిస్తే మంచిదని.. అపుడే లాభాల పంట పండించుకోవచ్చని మ్యూచువల్‌ ఫండ్‌ నిపుణుడు అర్ణవ్‌ పాండ్య చెబుతున్నారు. అవేంటంటే..

అనిశ్చితిపై దృష్టి: ఈ ఏడాదంతా అనిశ్చితి కొనసాగవచ్చు. దీని వెనుక బలమైన కారణమే ఉంది. గతేడాదంతా ఈక్విటీ ఫండ్లు బాగా లబ్ది పొందాయి. దీంతో సులభంగా లాభాలు వచ్చాయి. ఇక వాటినుంచి మనం మళ్లీ లాభాలను ఆశించలేం. నిఫ్టీలు  శాతం పైకా పెరిగాయి. చిన్న, మధ్య విలువ సూచీలైతే ఏకంగా మూడంకెల వృద్ధిని సాధించాయి.

పాతాళం తెలిసుండాలి: భవిష్యత్‌లో లాభాలు కచ్చితంగా వస్తాయని చెప్పలేని పరిస్థితి ఉంది. ఒక్క ఈక్విటీలోనే కాదు ద్రవ్యోల్బణం పెరుగుతుండడం వల్ల డెట్‌ మార్కెట్లోనూ ఇదే ధోరణి కొనసాగుతోంది.చివరకు బంగారం సైతం స్థిరంగా పెరుగుతుందా లేదా అన్నదానిపై ప్రశ్నలు ఉదయిస్తున్నాయి. కాబట్టి అధ్వాన స్థాయిలో నష్ట భయం ఎంతుంటుంది అన్నదానిపై మదుపరి ఒక అవగాహనకు వచ్చి పెట్టుబడుల స్థాయిని నిర్ణయించుకోవాలి.

కేటాయింపులు కీలకం: వచ్చే ఏడాది పెట్టుబడుల ఎంపిక, కేటాయింపు చాలా కీలక పాత్ర పోషించనుంది. ఈక్విటీ విషయానికొస్తే ప్రస్తుత ర్యాలీ ఉన్నట్టుండి ఆగిపోయి, తిరుగు ముఖం పట్టే అవకాశాన్ని కొట్టిపారేయలేం. కాబట్టి బాగా పనిచేయగలిగే సూచీలను ఎంపిక చేసి ఈక్విటీల్లో పెట్టుబడులు పెట్టడం అంత సులభమేమీ కాబోదు. అదే సమయంలో వడ్డీ రేట్లు పెరుగుతాయన్న అంచనాల మధ్య   ప్రభావితం కావచ్చు.

మంచి సంస్థలు-పథకాలు: మదుపరి తన లక్ష్యానికి దగ్గరగా ఉన్న సంస్థలను ఎంచుకోవాలి. తమ వద్దనున్న డబ్బుకు భవిష్యత్‌లో భరోసా దొరుకుతుందని భావించిన సంస్థలో పెట్టుబడికి ముందడుగు వేయాలి. ప్రస్తుత మార్కెట్లో పథకాలకు అసలు కొదువలేదు. అంతర్జాతీయ ఫండ్లు, ఇతర ఫండ్‌ పథకాల్లో పెట్టుబడులు పెట్టే ఫండ్లు, ఇతర థీమాటిక్‌, ఎక్స్ఛేంజి ట్రేడెడ్‌ ఫండ్లు.. ఇలా కావలసినన్ని దొరుకుతాయి. అది కూడా మదుపరికి కావలసిన రీతిలో. అయితే అందులో నుంచి ఓ మంచి పథకం ఎంచుకోవడం కష్టమైన విషయం. అవసరాలను, లక్ష్యాలను మొదటి నుంచీ అవగాహన చేసుకుంటేనే కానీ మదుపరికి ఇది సాధ్యం కాదు.

గతేడాదిలా కాదు: గతేడాది బుల్‌ పరుగు తీయడంతో దాదాపు అన్ని ఫండ్ల ప్రతిఫలాలు ఒకే విధంగా వచ్చాయి. కానీ ఈ సారి ఒక ఫండ్‌కు మరో ఫండ్‌కు మధ్య తేడా ఎక్కువగా ఉండొచ్చు. అందుకు సిద్ధపడాలి. కాబట్టి ఫండ్‌ మేనేజరు ట్రాక్‌ రికార్డు,అంటే పత్రికలను చదవడం, పరిశోధనలను తెలుసుకోవడం, సలహాదారును ఎంచుకోవడం.. వంటి వాటిపై జాగ్రత్తపడాలి. అంటే ఈ ఏడాది మదుపరి మరింత కష్టపడాలన్నమాట. 

ఓ పయ్రత్నం
అణు రియాక్టర్ల తయారీపై భెల్‌ కన్ను
న్యూఢిల్లీ: అణు విద్యుత్తు రంగానికి విస్తరించడంపై ప్రత్యేకదృష్టి నిలిపిన భెల్‌ అందుకు తగ్గ సాంకేతిక పరిజ్ఞానాన్ని అందించే భాగస్వామి కోసం విదేశీ సంస్థలతో సంప్రదింపులు జరుపుతోంది. అల్‌స్తోమ్‌, తోషిబాలతో తాము చర్చలు జరుపుతున్నట్లు సంస్థ సీఎండీ బి.పి.రావు ఒక వార్తా సంస్థ ప్రతినిధికి తెలిపారు. ఇప్పటికే ఈ రంగంలో వివిధ ఉపకరణాలను తయారీకి శ్రీకారం చుట్టిన భెల్‌, రియాక్టర్లను రూపొందించే టెక్నాలజీని కూడా సొంతం చేసుకొని ఈ రంగంలో అన్ని రకాల సేవలను అందించగల సంస్థగా ఎదగాలని యోచిస్తోందని ఆయన అన్నారు. అయితే భెల్‌ చేపట్టనున్న ఉమ్మడి సంస్థలో మూడో భాగస్వామిగా ఫ్రెంచి కంపెనీ అల్‌స్తోమ్‌ చేరనున్నట్లు సమాచారం.
నెలలో లక్ష కార్లు అమ్మిన మారుతీ
న్యూఢిల్లీ: మారుతీ సుజుకీ మరోమారు మార్కెట్‌లో తన అధిపత్యాన్ని చాటుకొంది. డిసెంబరు నెలలో ఈ సంస్థ లక్షకు పైగా కార్ల రిటైల్‌ అమ్మకాలు జరిపింది. కేవలం నెల రోజుల సమయంలో ఒక భారత ఆటో సంస్థ ఇంతటి భారీ స్థాయిలో అమ్మకాలు జరపడం ఇదే ప్రప్రథమం. గత నెలలో మారుతీ మొత్తంకార్లను విక్రయించింది. అంతకు ముందు మారుతీ అక్టోబరులో రికార్డు స్థాయిలో మొత్తంకార్లను రిటైల్‌గా అమ్మింది.మెరుగైన ప్రచార కార్యక్రమంతో పాటుగా కంపెనీ నుంచి వరకు డిసౌంట్‌లు ఇవ్వడం కూడా కంపెనీ అమ్మకాలు పెరిగేందుకు దోహదం చేశాయని సంస్థ ఈడీ (మార్కెటింగ్‌, అమ్మకాలు) మాయాంక్‌ పారీఖ్‌ తెలిపారు. శాతం పెరిగిన బజాజ్‌ అమ్మకాలు: డిసెంబరులో బజాజ్‌ ఆటో అమ్మకాలు మేర పెరిగి  వాహనాలకు చేరాయని కంపెనీ ఒక ప్రకటనలో తెలిపింది.
నేడే జేఎస్‌డబ్ల్యూ ఎనర్జీ
ముంబయి: తాజాగా పబ్లిక్‌ ఇష్యూ(ఐపీఓ) ద్వారా సుమారు కోట్ల నిధులను సమీకరించిన జేఎస్‌డబ్ల్యూ ఎనర్జీ సంస్థ నేడు మార్కెట్లలో నమోదు కానుంది. ఇందులో భాగంగా జేఎస్‌డబ్ల్యూ ఎనర్జీకి చెందిన సుమారు  కోట్ల మేర షేర్లు స్టాక్‌ మార్కెట్లలో నమోదు కానున్నాయి. షేరు ఇష్యూ ధరను సంస్థ గా నిర్ణయించింది.ఈ ఇష్యూకు రెట్లు అధికంగా స్పందన లభించింది. 
స్వల్ప కాలానికి సానుకూల ర్యాలీనే
గత వారం మార్కెట్‌ తీరు: సానుకూల ఫలితాలతో  మార్కెట్‌ వీడ్కోలు పలికింది. గతేడాదిలో ఆఖరి వారం మార్కెట్‌ మంచి లాభాలను పొందగలిగింది.  వారాల గరిష్ఠ స్థాయిలను అధిగమించి  వద్ద ముగిసింది. మార్కెట్‌ సుమారు శాతం మేర లాభపడడం గత సంవత్సరాల్లోనే అత్యధికం. అంతక్రితం వారంలో నమోదైన లాభాలనే కొనసాగిస్తూ, అంతర్జాతీయంగా బలమైన సంకేతాలు అంది మార్కెట్‌ కిందటి వారంలో సానుకూలంగా ప్రారంభం అయింది. ఆ తరువాత అంతర్జాతీయంగా బలహీనమైన ధోరణులు మార్కెట్‌ను ఆవరించాయి. అధిక స్థాయిల వద్ద జరిగిన లాభాల స్వీకరణ సూచీలను క్షీణింపచేసింది. ఉద్దీపనల విధానం నుంచి వెంటనే వెనుదిరిగేది లేదని కేంద్ర మంత్రి ప్రణబ్‌ ముఖర్జీ ఇచ్చిన భరోసాతో మార్కెట్‌, ఆహార ద్రవ్యోల్బణం  శాతానికి ఎగసినప్పటికీ ఖాతరు చేయలేదు. దీనికి తోడు అంతర్జాతీయంగా మార్కెట్లలో అనుకూల పరిణామాలు ఏర్పడడంతో, మార్కెట్‌ ఒక దశలో గరిష్ఠాన్ని చవిచూసింది. గురువారం డెరివేటివ్‌ లావాదేవీల ముగింపు గత వారం ట్రేడింగ్‌లో భారీ హెచ్చుతగ్గులకు దారితీసింది.

ఎఫ్‌ఐఐల తీరు: గత వారం మూడు రోజులే లావాదేవీలు జరిగినప్పటికీ, మ్యూచువల్‌ ఫండ్‌ సంస్థల సంవత్సరాంత నికర ఆస్తి విలువ (ఎన్‌ఏవీ)ల అండదండలతో నిధుల ప్రవాహం పోటెత్తింది. ఎఫ్‌ఐఐలు  కోట్ల విలువైన నికర కొనుగోళ్లు జరిపాయి. ఏడాది మొత్తంలో ఎఫ్‌ఐఐల కొనుగోళ్లు కోట్ల రికార్డు స్థాయిని చేరడం విశేషం. మ్యూచువల్‌ ఫండ్‌లు కోట్ల నికర కొనుగోళ్లు కోట్ల నికర అమ్మకాలు జరిపాయి.

రంగాల వారీగా చూస్తే: లోహాలు, వాహన సంస్థలు, ఐటీ సంస్థల సూచీలు ఈ ఏడాది అత్యధికంగా లాభాలు గడించాయి. ప్రధానంగా నష్టపోయిన వాటిలో టెలికాం, వస్తువులు (ఎఫ్‌ఎమ్‌సీజీ), స్థిరాస్తి సూచీలు ఉన్నాయి.గతేడాది లాభపడిన, నష్టపోయిన షేర్ల నిష్పత్తిగా ముగియడం మార్కెట్‌లో ప్రస్తుతం ఎంపిక చేసిన విభాగాల్లో కొనుగోళ్లు జరుగుతున్నట్లు తెలియజేస్తోంది.

ఈ వారంపై అంచనాలు: మార్కెట్‌ మధ్య కాలానికి  పాయింట్ల ఎగువ స్థాయికి చేరి, తరువాత  స్థాయి దాకా ర్యాలీని కొనసాగించగలనని సూచించినందువల్ల కొత్త ఏడాదిలో మార్కెట్లు సానుకూలంగానే ప్రారంభం అవుతాయని ఆశించవచ్చు జనవరి నాటి పాయింట్ల అపూర్వ శిఖర స్థాయిని మార్కెట్‌ మళ్లీ అందుకోగలదన్న సంకేతాలు వెలువడాలీ అంటే అది  పాయింట్ల స్థాయికి ఎగువన స్థిరపడాల్సి ఉంటుంది. అలా కాక మార్కెట్‌లో ఏదైనా దిద్దుబాటు చోటు చేసుకొందనడానికి.. అది  స్థాయిలను ఛేదించాల్సి ఉంటుంది. స్వల్ప కాలానికి మార్కెట్‌కు  రోజుల చలన సగటు అయిన  పాయింట్ల వద్ద మద్దతు లభించే సూచనలు ఉన్నాయి.

ప్రభావం చూపగల అంశాలు: రూపాయి, డాలరు మారక విలువల్లో కదలికలను మార్కెట్లు నిశితంగా పరిశీలిస్తాయి. రూపాయి విలువ బలపడినట్లయితే ఎగుమతి ఆధారిత షేర్లు చతికిలపడొచ్చు. వాహన అమ్మకాలు జోరుగా ఉన్నాయని గణాంకాలు కోడై కూస్తున్నందువల్ల ఈ రంగ సంస్థల షేర్లు తళతళలాడవచ్చు. అంతర్జాతీయ మార్కెట్‌ కదలికలతో పాటు వెలువడే ద్రవ్యోల్బణ గణాంకాలున వచ్చే యూరోపియన్‌ యూనియన్‌ జీడీపీ వివరాలు మార్కెట్‌ సరళిని శాసిస్తాయనుకోవచ్చు.

తక్షణ నిరోధ స్థాయులు:  తక్షణ మద్దతు స్థాయులు: ప్రస్తుతం నెలకొన్న మార్కెట్‌ సానుకూల ధోరణి స్వల్ప కాలంలోనూ కొనసాగవచ్చు.
- సతీశ్‌ కంతేటి, జెన్‌ సెక్యూరిటీస్‌
నేటి నుంచి  గంటలకే ట్రేడింగ్‌
ప్రధాన స్టాక్‌ ఎక్స్ఛేంజీలు సవరించిన కొత్త ట్రేడింగ్‌ వేళలు నేటి(సోమవారం) నుంచి అమలులోకి రానున్నాయి. తాజా కాల పట్టిక ప్రకారం బీఎస్‌ఈ, ఎన్‌ఎస్‌ఈలలో ట్రేడింగ్‌ ఉదయం తొమ్మిది గంటల నుంచే ప్రారంభమై యథాప్రకారం మధ్యాహ్నంగంటలకు ముగియనుంది. ఇప్పటి వరకు ప్రధాన ఎక్స్ఛేంజీలు ఉదయం గంటల నుంచి మధ్యాహ్నం  గంటల వరకు పనిచేస్తున్న సంగతి తెలిసిందే.

కోట్లతో విశాఖలో
పెట్రో పార్కు పనులు చకచక
హెచ్‌పీసీఎల్‌ అత్యాధునిక మార్కెటింగ్‌ వ్యవస్థ
రిఫైనరీ నవీకరణకు  కోట్లు
విశాఖపట్నం - న్యూస్‌టుడే
హిందుస్థాన్‌ పెట్రోలియం కార్పొరేషన్‌ (హెచ్‌పీసీఎల్‌) విశాఖపట్నంలో భారీ ఎత్తున ఆధునికీకరణ ప్రాజెక్టులను చేపట్టింది. కేంద్ర పదకొండో పంచవర్ష ప్రణాళికలో భాగంగా సంస్థ  కోట్లు వెచ్చించి అమలు చేస్తున్న ఈ ప్రాజెక్టుల ప్రధాన లక్ష్యం పర్యావరణ పరిరక్షణ ధ్యేయంగా పెట్రోల్‌, డీజిల్‌లను ఉత్పత్తి చేయాలన్నదే.  కోట్లతో అత్యాధునిక మార్కెటింగ్‌ వ్యవస్థ ఏర్పాటు ఇందులో ఒక భాగం ఎకరాల్లో చేపట్టిన మార్కెటింగ్‌ ప్రాజెక్టు పనులు వేగంగా జరుగుతున్నాయి. పెట్రోల్‌, డీజిల్‌, ఎల్‌పీజీ ఉత్పత్తులను ఇక్కడ నిల్వ చేసి, ఇతర ప్రాంతాలకు సరఫరా చేస్తారు. ఈ ప్రాజెక్టును యూరోప్రమాణాలతో తీర్చిదిద్దుతున్నారు. దీనిని వచ్చే సంవత్సరం సెప్టెంబరుకల్లా పూర్తి చేయాలని లక్ష్యంగా పెట్టుకున్నప్పటికీ, అన్నీ అనుకూలిస్తే ఈ ఏడాది డిసెంబరుకే పూర్తి చేయాలని భావిస్తున్నట్టు హెచ్‌పీసీఎల్‌ వర్గాలు వెల్లడించాయి.

మొత్తంఎకరాల సేకరణ:హెచ్‌పీసీఎల్‌ విశాఖ చమురు శుద్ధి కేంద్రం ఏర్పాటై ఇరవై అయిదేళ్లు దాటింది. అప్పటికీ ఇప్పటికీ పరిస్థితులు మారాయి. కొత్త పరిజ్ఞానాలు అందుబాటులోకి వచ్చాయి. అవసరాలూ పెరిగాయి. భద్రత, పర్యావరణం పరంగా మరిన్ని జాగ్రత్తలు తీసుకోవలసిన అవసరం ఏర్పడింది. ఈ నేపథ్యంలో భారీ నవీకరణ ప్రాజెక్టుకు సంస్థ   శ్రీకారం చుట్టింది. విశాఖ పోర్టు నుంచి  ఎకరాల భూమిని సేకరించింది. ఈ స్థలంలో వివిధ దశల్లో పలు ప్రాజెక్టులను చేపడుతోంది. పర్యావరణానికి హాని జరగకుండా ఉండాలంటే మనం వాడే పెట్రోల్‌, డీజిల్‌లలో సల్ఫర్‌ శాతాన్ని తగ్గించాలి. దీనికి కొన్ని ప్రమాణాలు ఉన్నాయి. దీని కోసం  కోట్లతో రిఫైనరీలో పెట్రోల్‌ శుద్ధికి క్లీన్‌ ఫ్యూయల్‌ ప్రాజెక్టును చేపట్టింది. ఇది ఇప్పటికే పూర్తి అయింది కోట్లతో డీజిల్‌ శుద్ధి ప్రాజెక్టును అమలు చేస్తోంది.
ఏటా మిలియన్‌ టన్నుల పెట్రో ఉత్పత్తులు
హెచ్‌పీసీఎల్‌ చమురు శుద్ధి కేంద్రం ఏటా మిలియన్‌ టన్నుల పెట్రోల్‌, డీజిల్‌ ఉత్పత్తులు చేస్తోంది. దీనిలో మిలియన్‌ టన్నులు విశాఖ నుంచి సికింద్రాబాద్‌ వరకు ప్రత్యేక గొట్టపుమార్గంలో సరఫరా అవుతుంది.  టన్నులు నౌకల ద్వారా రవాణా అవుతుంది. మిగతా . టన్నుల ఉత్పత్తులను రిటెయిల్‌ అవుట్‌లెట్‌లకు పంపుతున్నారు. గృహావసరాలకు గ్యాస్‌, ఆటో ఎల్‌పీజీ కూడా ఇక్కడి నుంచే సరఫరా చేస్తారు. దీన్ని నిల్వ చేసి సరఫరా చేసేందుకు లో ఏర్పాటు చేసిన వ్యవస్థనే ఇప్పటికీ ఉపయోగిస్తున్నారు. అంతకన్నా సురక్షితమైన, అత్యాధునికమైన వ్యవస్థ ఏర్పాటు కోసమే పెట్రో పార్క్‌ ఉద్దేశించారు. దీనిని గ్రీన్‌ బిల్డింగ్‌ ప్రాజెక్టుగా తీర్చిదిద్దుతున్నారు. గాలిలో ఆక్సిజన్‌ స్థాయిలు నియంత్రించే వ్యవస్థ, నవీన భద్రతా వ్యవస్థలు ఉంటాయి. దీనిలో వాడే పదార్థాలను తిరిగి ఉపయోగించవచ్చు. ఇంతవరకు ఎల్‌పీజీని భూమిపైన ఉన్న గోళాకార నిర్మాణాల్లో నిల్వ చేస్తున్నారు. ఈ పద్ధతి అంత సురక్షితం కాదు. ఎల్‌పీజీని భూగర్భంలో నిల్వ చేసే మౌండెడ్‌ స్టోరేజి వ్యవస్థను ఏర్పాటు చేస్తున్నారు. ఈ ప్రాజెక్టు నిర్మాణంలో సుమారు వెయ్యి మంది ఉపాధి పొందుతున్నారు.

    నమ్ముకున్న ఏటీఎం మోసం చేస్తే..!
    ఖాతాలో సొమ్ము ఉన్నప్పటికీ.. ఏటీఎమ్‌ మాత్రం 'నిల్‌ ' అని చూపిస్తే...? అవసరానికి సొమ్ము విత్‌డ్రా చేసుకోలేకపోతే.. ఆ కస్టమరు పడే కష్టం అంతా ఇంతా కాదు కదా!

    తిరుపతికి చెందిన వి.కుమారస్వామికి ఇలాంటి కష్టాలే ఎదురయ్యాయి. ఆయన జిల్లా వినియోగదారుల ఫోరమ్‌ను ఆశ్రయించినా తీర్పు అనుకూలంగా రాలేదు. దీంతో రాష్ట్ర వినియోగదారు వివాదాల పరిష్కార సంఘానికి మొర పెట్టుకొన్నారు.. అక్కడేం జరిగిందీ కుమారస్వామి మాటల్లోనే..

ఆంధ్రా బ్యాంకులో అభయ గోల్డ్‌ సేవింగ్స్‌ బ్యాంక్‌ ఖాతా తెరిచాను. ఏటీఎమ్‌ సౌకర్యం ఉన్నట్లుగా బ్యాంకు వారు తెలిపి ఏటీఎమ్‌ కార్డు జారీ, ఇంకా ఇతర ఛార్జీల కింద  వసూలు చేశారు ఆగస్టు సెప్టెంబరు తేదీల్లో మొత్తం ఏడు సార్లు ఏటీఎమ్‌ ద్వారా డబ్బు తీసుకోవాలని చూశాను. ఆ ప్రయత్నాలు ఫలించలేదు. 'తగినన్ని నిధులు ఖాతాలో లభ్యం కావడం లేదు' అని చీటీలో సమాచారం వచ్చింది. ఆ మరుసటి రోజున 'నిల్వ ఏమీ లేదు' అని స్లిప్‌ తెలిపింది. కానీ నాకు తెలిసి ఖాతాలో డబ్బు ఉంది. మళ్లీ సెప్టెంబరు ఉదయం ఏటీఎమ్‌ను మూడుసార్లు ఉపయోగించాను. 'తగినన్ని నిధులు లేవ'నే జవాబుతో చీటీలు బయటకు వచ్చాయి. ఆఖరుకు అదే నెల తొలుత ఖాతాలో ఉన్నట్లు బ్యాలెన్స్‌ ఎంక్వయిరీ స్టేట్‌మెంట్‌ సూచించింది. వెనువెంటనే డబ్బు విత్‌డ్రాకు ప్రయత్నించాను. చిత్రంగా తగినన్ని నిధులు లేవన్న సమాధానంతో స్లిప్‌ వచ్చింది. ఆ స్లిప్‌లు అన్నీ జాగ్రత్తపరిచాను. నాకు కలిగిన నష్టానికి పరిహారాన్ని కోరుతూ, జిల్లా కన్జూమర్‌ ఫోరమ్‌లో కేసు వేశాను. నా దగ్గర ఉన్న ఆధారాలన్నిటినీ జత చేశాను.

ఏటీఎమ్‌ సౌకర్యాన్ని అందించినందుకు సర్వీస్‌ ఛార్జీలను వసూలు చేయలేదని, కాబట్టి నేను వినియోగదారు కాదని బ్యాంకు తరఫు న్యాయవాది వాదించారు. ఏటీఎమ్‌ అనేది సాంకేతిక సాధనం, దానిని కచ్చితంగా ఆపరేట్‌ చేయాలి, సరైన విధంగా ఆపరేట్‌ చేయనందువల్ల నగదు చెల్లింపు జరగకపోయి ఉండవచ్చని తెలిపారు. ఏటీఎమ్‌ సరిగా పనిచేయనపుడు ఆ సంగతిని బ్యాంక్‌ దృష్టికి తీసుకురావాలన్నారు. అలా ఫిర్యాదు చేయని కారణంగా బ్యాంక్‌ వైపు నుంచి సేవాలోపం ఏమీ జరగలేదన్నారు. ఫోరమ్‌, ఏటీఎమ్‌ సరిగా పనిచేయని విషయాన్ని బ్యాంకు దృష్టికి నేను తీసుకువెళ్లనందువల్ల పరిహారానికి అర్హుడిని కాదని ఫిర్యాదును కొట్టివేసింది. ఈ నిర్ణయం నన్ను మరింత వేదనకు గురి చేసింది. వాస్తవాలను జిల్లా ఫోరమ్‌ సరైన రీతిలో తెలుసుకోలేదనిపించి రాష్ట్ర ఫోరమ్‌కు అపీలు చేశాను.

ఖాతాలో తగినంత సొమ్ము ఉన్నా కూడా బ్యాలెన్స్‌ లేదని ఏటీఎమ్‌ చూపుతున్నందున డబ్బు విత్‌డ్రా చేసుకోలేకపోవడం సేవాలోపం కిందకు వస్తుందని నివేదించాను. బ్యాంకు వారు సమర్పించిన ఆధారాల ప్రకారం  ఆగస్టు  నా ఖాతాలో  ఉన్నాయి. అలాగే అదే ఏడాది సెప్టెంబరు  నిల్వ ఉన్నాయి. ఏటీఎమ్‌ సరైన ఖాతా నిల్వను ఎందుకు చూపలేకపోయిందన్న దానిపై బ్యాంకు ఎలాంటి వివరణ ఇవ్వలేకపోయింది. 'కేసు నోటీసును అందుకున్న తరువాతనైనా బ్యాంకు వాస్తవాలను సరిచూడలేకపోయింది. ఖాతాదారు అకౌంట్‌లో డబ్బు లేదని పదేపదే చీటీలు ఎందుకు వస్తున్నాయో, అలాంటి పొరపాటు ఎలా జరిగిందో పునఃపరిశీలన చేయలేదు. సిస్టమ్‌ వైఫల్యం గురించి ఫిర్యాదు చేసి ఉండాల్సిందన్న అసంబద్ధ వాదన తప్పితే ఏటీఎమ్‌ సరిగా ప్రతిస్పందించకపోవడానికి బ్యాంక్‌లోని బాధ్యతాయుత అధికారులు కారణం చూపలేకపోయారు. నాలుగుసార్లు ఏటీఎమ్‌ సవ్యంగా ప్రతిస్పందించకపోవడం సేవా లోపమే అవుతుంది. ఒక్కోసారికి వంతున మొత్తం  నష్ట పరిహారంతో పాటు ఖర్చుల కింద  కూడా చెల్లించాల'ని బ్యాంకును రాష్ట్ర వినియోగదారు వివాదాల పరిష్కార సంఘం ఆదేశించింది. 

 అంగుళాల 'స్మార్ట్‌ ప్యాడ్‌' సృష్టించారు
ధర మాత్రమే
యాపిల్‌, మైక్రోసాఫ్ట్‌లకే సవాల్‌
 అమెరికాలో తొలి ప్రదర్శన
మే కల్లా అక్కడి మార్కెట్‌లోకి
తొలి ఏడాదేలక్షల ఫోన్ల అమ్మకాల లక్ష్యం
హైదరాబాద్‌ - న్యూస్‌టుడే
నిండా పాతికేళ్లు అయినా దాటని ఆ స్నేహితులు చేసిన యత్నం కొత్తగా కంపెనీ స్థాపించాలనుకునేవారికి ఆదర్శంగా నిలుస్తుంది. గొప్ప కలలు కనడమే కాకుండా వాటిని సాకారం చేసి డిజిటల్‌ అంతరాన్ని తొలగించే బృహత్‌ కార్యక్రమంలో తమ వంతు కర్తవ్యాన్ని నెరవేరుస్తున్నారు. డెల్‌, హెచ్‌పీ, అమెజాన్‌ డాట్‌కామ్‌ల వంటి అంతర్జాతీయ దిగ్గజాలకు పోటీగా తక్కువ ధరకే అత్యంత కంప్యూటింగ్‌ సామర్థ్యం కలిగి, వెంట తీసుకువెళ్లగల వినూత్న ఉత్పత్తిని వీరు ఆవిష్కరించారు.

యాపిల్‌, మైక్రోసాఫ్ట్‌, ఇంటెల్‌.. వీటిలో పలు ఉత్పత్తులకు ప్రాణం పోస్తోంది భారత ఇంజినీర్లు, డిజైనర్లే కదా! మనమే ఒక కంపెనీ పెట్టి కొత్త ఉత్పత్తిని మార్కెట్‌లోకి ప్రవేశపెడితే.. రెండేళ్ల క్రితం ఖరగ్‌పూర్‌ ఐఐటీ విద్యార్థి రోహన్‌ శ్రవణ్‌ మదిలో మెదిలిన ఆలోచన ఇది. ఈ అంశాన్ని సహ విద్యార్థులు, మిత్రులతో పంచుకున్నాడు. ఆర్టిఫిషియల్‌ ఇంటెలిజెన్స్‌, ఆపరేటింగ్‌ సిస్టమ్స్‌, ఎంబెడెడ్‌ సిస్టమ్స్‌లో నిష్ణాతులైన నలుగురు స్నేహితులూ చేతులు కలిపారు. ఉద్యోగాలు, లక్షల జీతాలకు స్వస్తి చెప్పి మరి కొందరితో కలసి హైదరాబాద్‌లో 'నోషన్‌ ఇంక్‌' కంపెనీని ఏర్పాటు చేశారు. గత మేలో తమ ఆలోచనలకు కార్యరూపం ఇచ్చి ప్రపంచంలోనే అతి పెద్ద అంగుళాల (కర్ణం) టచ్‌స్క్రీన్‌ 'స్మార్ట్‌ ప్యాడ్‌'ను అభివృద్ధి చేశారు. యాపిల్‌ కూడా ఇదే తరహా స్మార్ట్‌ ప్యాడ్‌ను రూపొందిస్తోంది. మొబైల్‌ ఫోన్‌, ల్యాప్‌టాప్‌ అందించే సౌకర్యాలతో పాటు విద్యార్థులకు ఇ-బుక్‌ రీడర్‌గా, ఆటలాడుకొనే వస్తువుగా ఎన్నో విధాల ఉపయోగపడుతుంది. భారీ పెట్టుబడులు లేకుండానే.. వినూత్న పద్ధతిలో కాలేజీ విద్యార్థుల సహాయ సహకారాలతో దీన్ని అభివృద్ధి చేయడం విశేషం.  సొంతగా డిజైన్‌ చేసుకున్న (నేషనల్‌ ఇన్‌స్టిట్యూట్‌ ఆఫ్‌ డిజైన్‌, డెవలప్‌మెంట్‌ సహకారంతో) వీరు  సరఫరాకు తైవాన్‌ కంపెనీలతో చర్చలు జరుపుతున్నారు. జనవరిఅమెరికాలోని లాస్‌ వేగాస్‌లో జరిగే వినియోగ ఎలక్ట్రానిక్స్‌ ప్రదర్శనలో కొత్త ఉత్పత్తిని ప్రదర్శించనున్నారు. ఐపాడ్‌, ఐఫోన్‌ల తరహాలో పేరు పెడతారు. మరో అయిదు నెలల్లో వాణిజ్య సరళిలో ఉత్పత్తి చేసి మొదట అమెరికా మార్కెట్‌లో, ఆ తరువాత భారత్‌ మార్కెట్‌లో విడుదల చేయనున్నారు. దేశీయ విపణిలో దీని ధరమధ్య ఉంటుంది. ప్రవేశపెట్టిన మొదటి ఏడాదే  లక్షల స్మార్ట్‌ ప్యాడ్‌లను విక్రయించాలన్నది ఈ ఔత్సాహిక పారిశ్రామికవేత్తల లక్ష్యం.

బీవీఆర్‌ఐటీ అండదండలు: ఔత్సాహికులను ప్రోత్సహించడానికి మెదక్‌ జిల్లా నర్సాపూర్‌లోని బి.వి.రాజు ఇన్‌స్టిట్యూట్‌ ఆఫ్‌ టెక్నాలజీ (బీవీఆర్‌ఐటీ) ముందుకు వచ్చింది. కాలేజీకి అనుబంధంగా హైదరాబాద్‌లో ఉన్న బీవీఆర్‌ఐటీ ఇన్నోవేషన్‌ కేంద్రంలోని మౌలిక సదుపాయాలను వినియోగించుకొనే అవకాశాన్ని కల్పించింది. కాలేజీలో ఫైనలియర్‌ బి.టెక్‌., ఎం.సి.ఎ. చదువుతున్న దాదాపు మంది విద్యార్థులు వారికి సహాయ సహకారాలను అందిస్తున్నారు. శ్రవణ్‌ బృందం అత్యుత్తమ సాంకేతిక పరిజ్ఞానాలలో పాఠాలు చెబుతుంటే.. ప్రతిగా వారు ఉత్పత్తి అభివృద్ధి ప్రక్రియలో పాలుపంచుకొంటున్నారు. దీంతో మౌలిక సదుపాయాలు, బ్రాండ్‌బ్యాండ్‌, ప్రత్యేక సాఫ్ట్‌వేర్‌ల వంటి వాటిపై ఎటువంటి వ్యయాలు చేయకుండానే ఉత్పత్తిని అభివృద్ధి చేయడం సాధ్యపడింది. శ్రవణ్‌ ప్రాజెక్టు సాధ్యాసాధ్యాలను పరిశీలించిన ఎన్‌వీడియా సహ వ్యవస్థాపకుడు, సీఈఓ జెన్‌-సన్‌ హువాంగ్‌, బీవీఆర్‌ఐటీకి చెందిన డీన్‌ (అకాడమిక్‌ అఫైర్స్‌) కె.శ్రీనివాసరెడ్డిల వంటి వారు వీరిని ప్రోత్సహించారు.
టాటా, రిలయన్స్‌లతో ఒప్పందం!
'ప్రారంభంలో మాకూ చేదు అనుభవాలు ఎదురయ్యాయి. చాలా మంది ఒక ఉత్పత్తిని భారత కంపెనీ మార్కెట్‌లోకి తీసుకురావడం ఎంతో కష్టం అన్నారు. తయారీ నుంచి మార్కెట్‌లోకి ప్రవేశపెట్టే వరకూ బోలెడు ఒప్పందాలు కుదుర్చుకోవాల్సి ఉంటుంది. భారీ స్థాయిలో తయారు చేయలేక పోతే లాభదాయం కాదు అన్నారు. మేం అన్ని అడ్డంకులను అధిగమించాం. కేవలం ఉత్పత్తినే కాక వినోదం, విద్యా, ఆటలు, అప్లికేషన్లు మొదలైన కంటెంట్‌ సమకూర్చడం మా ఉద్దేశం.  సేవలు, నిరంతర నెట్‌ కోసం స్మార్ట్‌ ప్యాడ్‌లో సిమ్‌ కార్డు ఉంటుంది. కంటెంట్‌, కనెక్టివిటీల కోసం ఒప్పందాలు కుదుర్చుకోవడానికి అమెరికా, దేశీయ మార్కెట్‌లో టెలికాం ఆపరేటర్లతో చర్చలు జరుపుతున్నాం. దేశీయంగా టాటాలు, రిలయన్స్‌ కంపెనీలు చేతులు కలిపేందుకు సుముఖంగా ఉన్నాయి. ఒప్పందం కుదిరితే గ్రామీణ ప్రాంతాల్లోని వారు స్మార్డ్‌ ప్యాడ్‌ను కొనుగోలు చేయడానికి టెలికాం కంపెనీలు సబ్సిడీ ఇచ్చే వీలుంది. కంటెంట్‌ సమకూర్చడం ద్వారా వాటికి ఆదాయం లభిస్తుంది. ఉత్పత్తి కొనుగోలు చేయడానికి అమెరికాలో టెలికాం కంపెనీలు  శాతం వరకు సబ్సిడీ ఇస్తున్నాయి మార్చిలో మరో ఉత్పత్తిని విడుదల చేస్తాం. ఆ ప్రక్రియ కూడా సాగుతోంది. ప్రపంచంలో ప్రతి పత్రిక, మ్యాగజైన్‌ను ఇందులో చదువుకోవచ్చ
ు'.
- రోహన్‌ శ్రవణ్‌
ప్రత్యేకతలు ఇవీ
* కంప్యూటర్‌ తరహాలో కీ బోర్డు ఉండదు. తెరపై తాకితే చాలు.. సాఫ్ట్‌ కీ బోర్డు ప్రత్యక్షం అవుతుంది.
* ఇంత వరకు లేని అంగుళాల టచ్‌స్క్రీన్‌ దీని ప్రత్యేకత.
* అతి చిన్న పరికరంలో అత్యంత శక్తిమంతమైన ప్రాసెసర్‌.ర్యామ్‌ హెర్ట్జ్‌ ప్రాసెసింగ్‌ సామర్థ్యం కలిగిన వాటిపై చేసే అన్ని పనులను దీనిపై చేయవచ్చు.

* వీటితో పాటు మెగా పిక్సెల్‌ ఆటోఫోకస్‌ కెమేరా వంటి అత్యాధునిక సౌకర్యాలు.
* మొబైల్‌ ఫోన్లలో వినియోగించే ఏఆర్‌ఎమ్‌ టెక్నాలజీని ఉపయోగించి దీన్ని అభివృద్ధి చేశారు. ఈ సాంకేతిక పరిజ్ఞానం వేగంగా పని చేయడానికి దోహదం చేస్తుంది.
* చదివేటప్పుడు కంటికి శ్రమ లేకుండా చేసే 'పేపర్‌ డిస్‌ప్లే'. ఈ మోడ్‌లో తెరలో కాంతి ఉండదు. మామూలుగా పేపర్‌ చదివినట్లుగానే ఉంటుంది. దీనివల్ల పదో వంతు విద్యుత్‌ మాత్రమే వినియోగం అవుతుంది.

ఏడాదిన్నరలో పాతిక మోడళ్లు
అశోక్‌ లేలాండ్‌ ఎండీ శేషసాయి
న్యూఢిల్లీ: వచ్చే ఏడాదిన్నర వ్యవధిలోకొత్త మోడళ్లను విడుదల చేయనున్నట్లు అశోక్‌ లేలాండ్‌ ప్రకటించింది. ఈ మార్చి నెలాఖరుకు ఉత్తరాఖండ్‌ ప్లాంటు ప్రారంభమవుతుందని, ఆ ప్లాంటు నుంచి యు-ట్రక్‌ ప్లాట్‌ఫాం మోడళ్లను ఉత్పత్తి చేస్తామని సంస్థ తెలిపింది వాహనాల తయారీ సామర్థ్యాన్ని క్రమంగాయూనిట్లకు పెంచుతామని సంస్థ మేనేజింగ్‌ డైరెక్టర్‌ ఆర్‌. శేషసాయి చెప్పారు. తమిళనాడులోని ప్లాంటును కూడా విస్తరిస్తామని వివరించారు. ట్రాక్టర్‌, టిప్పర్‌, హాలేజ్‌ పేరిట నూతన ట్రక్కులను ఉత్పత్తి చేస్తామన్నారు నాటికి ప్రస్తుత మోడళ్లన్నిటినీ యు-ట్రక్‌ ప్లాట్‌ఫాంనకు మార్పు చేస్తామని ఆయన వివరించారు. శనివారం ఢిల్లీలో రెండు కొత్త మోడళ్లు  ట్రాక్టర్‌ టిప్పర్‌ను ఆవిష్కరించిన ఆయన విలేకరులతో మాట్లాడారు. కొత్త మోడళ్లకు మెరుగైన ఇంధన సామర్థ్యం, అధిక వేగం ఉంటాయని వివరించారు.

సంయుక్త బ్రాండ్‌ ఉండదు: జపాన్‌కు చెందిన నిస్సాన్‌తో కలిసి తేలికపాటి వాణిజ్య వాహనాలు (ఎల్‌సీవీ) తయారు చేస్తున్నా, సంయుక్త బ్రాండ్‌తో విక్రయించబోమని శేషసాయి చెప్పారు. కొన్నిటిని అశోక్‌ లేలాండ్‌, మరికొన్ని నిస్సాన్‌ బ్రాండ్‌ కింద సొంత నెట్‌వర్క్‌ల ద్వారా విక్రయిస్తామని ఆయన తెలిపారు. 

రెండేళ్ల తర్వాత అమల్లోకి!
ప్రస్తుతం ఉదయం తొమ్మిదింటికే ప్రారంభం
ఎల్లుండి నుంచి ఆరంభం
భవిష్యత్తులో అయిదింటిదాకా పొడిగింపు!
కొత్త సంవత్సరం కదా... కొత్తదనం కావాలనుకున్నారో ఏమో.. సెబీ, స్టాక్‌ ఎక్స్ఛేంజీలు కలసి రోజువారీ ట్రేడింగ్‌ వేళలను ముందుకు జరిపి 9 గంటలకే మొదలు పెట్టాలని నిర్ణయించాయి. వచ్చే సోమవారం నుంచి ఈ కొత్త వేళలు అమల్లోకి రానున్నాయి. మొదటి ట్రేడింగ్‌ రోజు కూడా అదే కావడం గమనార్హం. ప్రస్తుతం స్టాక్‌ ఎక్స్ఛేంజీల్లో ఉదయం ట్రేడింగ్‌ మొదలై సాయంత్రం  ముగుస్తోంది. ఈనెల నుంచి ఉదయం తొమ్మిదింటికే ట్రేడింగ్‌ ప్రారంభం కాబోతోంది. ముగింపు మాత్రం ప్రస్తుతానికి గంటలకే ఉంటుంది. కానీ, సమీప భవిష్యత్తులో దీన్ని  వరకూ పొడిగించే అవకాశం ఉన్నట్లు తెలుస్తోంది.

ట్రేడింగ్‌ వేళల పొడిగింపునకు స్టాక్‌ బ్రోకర్లు సుముఖంగా లేరనే విషయం తెలిసిందే. తమపై పని ఒత్తిడి పెరిగి పోతుందని, ఖర్చులు అధికం అవుతాయని, బ్యాంకింగ్‌ రంగం నుంచి అవసరమైన మద్దతు ఉండదని వారు వాదించారు. కానీ స్టాక్‌ ఎక్స్ఛేంజీలు వినలేదు. కాకపోతే ఒకేసారి నుంచి అయిదింటి దాకా కాకుండా మధ్యాహ్నం గంటల వరకూ ట్రేడింగ్‌ నిర్వహించేందుకు సిద్ధపడ్డాయి. అయితే ఇది కూడా తాత్కాలిక ఏర్పాటు మాత్రమేనని తెలుస్తోంది. సమీప భవిష్యత్తులో ముగింపు సమయాన్నిగంటల నుంచి సాయంత్రం గంటల వరకూ పొడిగించే వీలుందని భావిస్తున్నారు.
ట్రేడింగ్‌ వేళల మార్పు ఇప్పట్లో వద్దంటూ బ్రోకరేజీ సంస్థలు తీవ్రంగా పోరాడాయి. ఆన్మి (అసోసియేషన్‌ ఆఫ్‌ నేషనల్‌ స్టాక్‌ ఎక్స్ఛేంజీస్‌ మెంబర్స్‌ ఆఫ్‌ ఇండియా) ప్రతినిధులు అటు స్టాక్‌ ఎక్స్ఛేంజీల యాజమాన్యాలను, సెబీ అధికార్లను గత వారం కలిసి తమ అభ్యంతరాలను వెలిబుచ్చారు. చివరకు తప్పేటట్లు లేదంటూ ఆఖరి యత్నం కింద కేంద్ర ఆర్థిక శాఖ మంత్రిని సైతం కలిసి ఒత్తిడి తెచ్చే ప్రయత్నం చేశారు. అదీ ఫలించలేదు. చివరకు ఈ నెలనుంచి ఉదయం గంటలకే ట్రేడింగ్‌ ప్రారంభించక తప్పని స్థితి స్టాక్‌ బ్రోకర్లకు ఏర్పడింది. అయితే దీన్ని ముందే వూహించిన బ్రోకర్లు గత రెండు వారాలుగా సిబ్బందిని ఉదయం గంటలకే తమ కార్యాలయాలకు పిలిపిస్తున్నారు. గంటలకు ట్రేడింగ్‌ ప్రారంభించేందుకు ఏర్పాట్లు చేసుకుంటూ వస్తున్నారు.

ఇంతటితో అయిపోయిందనుకుంటే పొరపాటే. వచ్చే ఏడాది-రెండేళ్ల వ్యవధిలో సాయంత్రం గంటల నుంచి రాత్రి గంటల వరకూ కూడా స్టాక్‌ ట్రేడింగ్‌ నిర్వహించే ఆలోచన స్టాక్‌ ఎక్స్ఛేంజీలకు ఉందని తెలుస్తోంది. అంటే రోజూ ఉదయంగంటల నుంచి ట్రేడింగ్‌ మొదలు పెట్టి సాయంత్రం గంటలకు ముగించడమే కాకుండా మళ్లీ సాయంత్రం గంటలకు మొదలు పెట్టి రాత్రి  గంటల వరకూ ట్రేడింగ్‌ నిర్వహిస్తారన్నమాట! ప్రస్తుతం కమొడిటీ ఎక్స్ఛేంజిల్లో ఇటువంటి వేళలు ఉన్నాయి. ఇదే పద్ధతిని స్టాక్‌ ఎక్స్ఛేంజీలు సైతం అనుసరించే రోజు ఎంతో దూరంలో లేదని అంటున్నారు. అదే జరిగితే స్టాక్‌ బ్రోకర్లకు ఇంకా పని ఒత్తిడి పెరిగిపోతుంది. అదేసమయంలో మదుపుదార్లు, స్టాక్‌ వర్తకులు ఉదయం నుంచి రాత్రి వరకూ కంప్యూటర్‌ టెర్మినళ్లకు అతుక్కుపోయి ఉండాల్సి వస్తుంది. ఈ మార్పుల ఫలితాలేమిటనేది అనుభవంలో గానీ అర్థం కాదు. 


అంతరిక్షం ఇక విహారకేంద్రం
నాటికి అంతరిక్షంలో హోటళ్లు ఏర్పాటవుతాయి. భూమ్మీద నుంచి మనుషులు అక్కడికి వెళ్లి కాసేపు ఆహ్లాదంగా గడిపి వస్తారు. 
ల నాటి సైన్స్‌ ఫిక్షన్‌ నవలల్లో కనిపించే దృశ్యం ఇది. ఆ రచయితల వూహలు వాస్తవ రూపం దాలుస్తున్నాయి. ఇప్పటివరకూ శాస్త్రవేత్తలకు, పరిశోధనలకు మాత్రమే పరిమితమైన రోదసి... సాధారణ వ్యక్తులకు కూడా ఆహ్వానం పలుకుతోంది. ఒక కొత్త రంగం కళ్లు తెరుస్తోంది. దాని పేరు అంతరిక్ష పర్యటకం.
అమెరికా కంపెనీ వర్జిన్‌ గెలాక్టిక్‌, ప్రయాణీకులను తీసుకెళ్లే వ్యోమనౌక 'స్పేస్‌షిప్‌ 2' నమూనాను విడుదల చేసింది. ప్రస్తుతం మెరుగులు దిద్దుకుంటున్న ఈ వాహనం నుంచి పరుగు ప్రారంభిస్తుంది. రోజుకు రెండుసార్లు రోదసికి వెళ్లి వస్తుంది. ఒక్కో ట్రిప్పులో ఆరుగురుని 100 కిలోమీటర్ల పైకి తీసుకువెళ్తుంది. ప్రయాణికులు అక్కడి నుంచి అద్భుత దృశ్యకావ్యంలాంటి భూమిని చూస్తారు, భారరహిత స్థితిని తొలిసారిగా అనుభవిస్తారు, అంతరిక్షం అంటే ఎలా ఉంటుందో పరిశీలిస్తారు. రెండు గంటలపాటు జరిగే ఈ ప్రయాణం ఖరీదు 2 లక్షల డాలర్లు (దాదాపు రూ.80 లక్షలు). చాలామందికి సాధ్యం కాని ఖరీదైన ప్రయాణమే. కానీ, కొత్తగా వచ్చిన ప్రతీదీ ఖరీదుగానే ఉంటుంది... ఆ తర్వాతే అందరికీ అందుబాటులోకి వస్తుందన్న విషయాన్ని సెల్‌ఫోన్‌ చాలా స్పష్టంగా రుజువు చేసిన విషయం మనం మర్చిపోలేం. ఇంత ఖరీదున్నా వర్జిన్‌ గెలాక్టిక్‌ వద్ద సీట్ల కోసం 200 మంది రిజర్వు చేసుకున్నారు. వీరిలో ప్రఖ్యాత భౌతిక శాస్త్రవేత్త స్టీఫెన్‌ హాకింగ్‌తోపాటు ఇతర రంగాలకు చెందిన వాళ్లూ ఉన్నారు. ఇంతకూ అంతరిక్ష పర్యటకానికి నాంది పలుకుతున్న స్పేస్‌షిప్‌ 2 ఎలా ఉంటుందో చూద్దాం. 
కార్బన్‌తో తయారీ 
 మీటర్ల పొడవైన వ్యోమనౌక స్పేస్‌షిప్‌ కర్బన సమ్మేళనాలతో తయారవుతోంది. దీంట్లో ఆరుగురు ప్రయాణీకులు, ఇద్దరు పైలెట్లు కూర్చుంటారు. రెండువైపులా అర మీటరు వ్యాసం ఉన్న కిటీకీలుంటాయి. వీటిద్వారా బయట ఉన్న దృశ్యాలను చూడవచ్చు. స్పేస్‌షిప్‌ 2కు ఈవ్‌ అనే మరో పేరు కూడా ఉంది. వర్జిన్‌ గెలాక్టిక్‌ అధినేత రిచర్డ్‌ బ్రాన్సన్‌ తన తల్లి జ్ఞాపకార్థం ఈ పేరు పెట్టారు. ఈ వ్యోమనౌకను వైట్‌నైట్‌2 అనే విమానం నింగికి చేరుస్తుంది. 43 మీటర్ల పొడవైన రెక్కలుండే ఈ విమానం ఈవ్‌ను 15 కిలోమీటర్ల ఎత్తుకు తీసుకెళ్లి వదులుతుంది. అక్కడి నుంచి ఈవ్‌లో ఉన్న రాకెట్‌ పని చేస్తుంది. 

ఈవ్‌ను, దాన్ని తీసుకెళ్లే విమానాన్ని రూపొందించే బాధ్యతను బ్రాన్సన్‌ 'స్కేల్డ్‌ కంపోజిట్స్‌' అనే కంపెనీకి ఇచ్చారు. ఈ కంపెనీ అధినేత బర్ట్‌ రూటన్‌.   కొత్త 'స్కైలాబ్‌' కూలేది అమెరికాపైనే!
నిఘా అవసరాల కోసం అమెరికా ప్రయోగించిన ఉపగ్రహం తిరిగి ఆ దేశం నెత్తినే పడే అవకాశం ఉంది. ఈ విషయాన్ని అమెరికా వైమానిక దళ జనరల్‌, నార్తెర్న్‌ కమాండ్‌ అధిపతి జీన్‌ రెన్యూర్ట్‌ ప్రకటించారు. అయితే, దానివల్ల అంతగా ప్రమాదం ఉండదని ఆయన పేర్కొన్నారు.
గత ఏడాది అమెరికా పంపిన గూఢచార ఉపగ్రహం నియంత్రణ నుంచి తప్పించుకోవటం, భూమివైపుగా చొచ్చుకువస్తూ ఉన్న విషయం తెలిసిందే. ఈ ఉపగ్రహం ఫిబ్రవరి చివరిలోగానీ, మార్చి ప్రారంభంలోగానీ భూమిని ఢీకొనే అవకాశాలున్నాయని అమెరికా అధికార వర్గాలు ఇటీవల ప్రకటించాయి. అయితే, అది ఎక్కడ పడుతుందన్న దానిపై మాత్రం పెదవి విప్పలేదు. ఇప్పుడు తొలిసారిగా ఈ విషయంపై వివరణ ఇచ్చాయి. ''అది ఉత్తర అమెరికా ప్రాంతంలోకి వచ్చేలా కనిపిస్తోంది'' అని జీన్‌ రెన్యూర్ట్‌ ఒక వార్తాసంస్థతో మాట్లాడుతూ చెప్పారు. భూ వాతావరణంలోకి ప్రవేశించగానే ఉపగ్రహం మండిపోయినప్పటికీ కొన్ని భాగాలు మాత్రం మిగులుతాయని భావిస్తున్నామని ఆయన తెలిపారు. అందరూ ఊహిస్తున్నట్టుగా ఆ భాగాలు సముద్రంలో పడకపోవచ్చని భూమినే ఢీకొనవచ్చని ఆయన అభిప్రాయపడ్డారు. ప్రస్తుతం అమెరికా సైనిక వర్గాలు, ఏయే భాగాలు భూమిని తాకే అవకాశం ఉందో పరిశీలిస్తున్నాయని చెప్పారు. ఉపగ్రహం వాతావరణంలోకి ప్రవేశించిన తర్వాతగానీ ఎప్పుడు, ఎక్కడ పడుతుందో కచ్చితంగా చెప్పలేమని ఆయన పేర్కొన్నారు. ఇక, ఈ ఉపగ్రహ శకలాలు శత్రువుల చేతికి చిక్కితే అమెరికా సైనిక రహస్యాలు వారి చేతుల్లో పడతాయన్న అనుమానాలపై మాట్లాడుతూ అలాంటి దానికి అవకాశం లేదని అన్నారు. ఉపగ్రహ ఇంధనం 'హైడ్రాజల్‌'తోనూ సమస్య లేదని జీన్‌ రెన్యూర్ట్‌ పేర్కొన్నారు. 
కంప్యూటర్‌లో లోపం 
ఉపగ్రహంపై నియంత్రణను కోల్పోవటానికి కారణం ఏమిటన్నది రెన్యూర్ట్‌ వెల్లడించకపోయినా, పేరు చెప్పటానికి అంగీకరించని అమెరికా అధికారి ఒకరు ఆ వివరాలు బయటపెట్టారు. దాంట్లో ఉన్న కేంద్ర కంప్యూటర్‌ వ్యవస్థ చెడిపోయినందువల్లే అది మాట వినటం లేదని ఆ అధికారి తెలియజేశారు. ఇతర దేశాలపై నిఘా వేయటానికి అమెరికా ఈ ఉపగ్రహాన్ని గత ఏడాది డిసెంబరులో ప్రయోగించింది. అత్యాధునిక ఇమేజింగ్‌ సెన్సర్లతో, దాదాపు 10 వేల పౌండ్ల బరువున్న ఈ ఉపగ్రహం నిర్దేశిత కక్ష్యను చేరుకున్న వెంటనే అధికారులు దానిపై నియంత్రణ కోల్పోయారు. ప్రస్తుతం ఈ ఉపగ్రహం 173 మైళ్ల ఎత్తులో ఉందని, రోజుకు 1,640 అడుగుల చొప్పున భూమివైపు దిగుతుందని బ్రిటన్‌కు చెందిన ఔత్సాహిక అంతరిక్ష పరిశీలకుడు జాన్‌ లాకర్‌ గుర్తించారు. ఉపగ్రహం భూవాతావరణంలోకి (దాదాపు 59 మైళ్లపైన) ప్రవేశిస్తేగానీ అది ఎక్కడ పడుతుంది అన్న దాన్ని సరిగ్గా అంచనా వేయటం సాధ్యం కాదు. 

కొత్తకాదు 
మానవ నిర్మిత ఉపగ్రహాలు భూవాతావరణంలోకి దూసుకురావటం కొత్తకాదు. గత 50 ఏళ్లలో ఇలా వచ్చిన వాటి సంఖ్య దాదాపు 1700 వరకూ ఉంది. 1979లో యావత్‌ ప్రపంచాన్ని వణికించిన స్కైలాబ్‌ (ఇది కూడా అమెరికా పంపించినదే) కూడా వీటిలో ఒకటి. అయితే ఈ ఉపగ్రహాల వల్ల ఎన్నడూ ప్రమాదాలు తలెత్తలేదు. కారణం, చాలా వరకు భూమిని ఢీకొనకముందే మండిపోతాయి. ఎప్పుడైనా వచ్చినా అవి సముద్రాల్లోనో, ఎడారుల్లోనే పడుతుంటాయి. భూమ్మీద మూడొంతులు నీరే ఉండటం, మిగిలిన ప్రాంతంలోనూ విశాలమైన ఎడారులు, నిర్జన ప్రదేశాలు ఉండటమే దీనికి కారణం. కొన్ని సందర్భాల్లో శాస్త్రవేత్తలే ఆ ఉపగ్రహాలను సముద్రంలోకి మళ్లించటం కూడా చేస్తుంటారు. ఇప్పుడు కూడా ఇలాగే జరుగుతుందని చాలామంది నిపుణుల అభిప్రాయం. 
 

 
  రూటన్‌ స్పేస్‌షిప్‌1 అనే వ్యోమనౌకను రూపొందించి 2 కోట్ల డాలర్ల అన్సారీ ఎక్స్‌ప్రైజ్‌ను (ఈ బహుమతి వివరాలు బాక్స్‌లో) గెల్చుకున్నారు. ఆ వ్యోమనౌక ఆధారంగానే ప్రస్తుతం స్పేస్‌షిప్‌2ను, విమానాన్ని రూపొందించారు. 

పథకాలు మరెన్నో 
అంతరిక్ష ప్రయాణానికి బ్రాన్సన్‌, రూటన్‌లు ఏర్పాట్లు చేస్తుంటే అక్కడికొచ్చే అతిథులకు కావలసిన హోటల్‌ను నిర్మించే ఆలోచనలో మరొకరున్నారు. ఆయనే రాబర్ట్‌ బిగ్‌లూ. అమెరికాలో హోటల్‌ పరిశ్రమను శాసిస్తున్న రాబర్ట్‌, రోదసిలో కూడా హోటల్‌ను ఏర్పాటు చేసే ప్రయత్నాల్లో ఉన్నారు. ఇప్పటికే జెనెసిస్‌1, జెనెసిస్‌ 2 పేర్లతో గాలితిత్తిలాంటి రెండు నిర్మాణాలను ప్రయోగించారు. ఈ ఏడాది చివరలో ఒక నమూనా స్పేస్‌స్టేషన్‌ను పంపే ఆలోచనలో ఉన్నారు. 330 ఘనపు మీటర్ల స్థలం ఉండే స్టేషన్‌ను 2010 నాటికి వాణిజ్యస్థాయిలో సిద్ధం చేయాలన్నది ఆయన లక్ష్యం. మరో ప్రఖ్యాత కంపెనీ హిల్టన్‌ ఇంటర్నేషనల్‌, అంతరిక్ష ద్వీపాలను తయారు చేసే యోచనలో ఉంది. ఉపగ్రహ ప్రయోగాలకు ఉపయోగించిన ఇంధనట్యాంకులను జతపరిచి ఈ ద్వీపాలను రూపొందిస్తామని చెబుతోంది. స్పేస్‌ఐల్యాండ్‌ అనే మరో కంపెనీ కూడా ఇదే ప్రయత్నాల్లో ఉంది. ఈ ప్రాజెక్టులో బ్రిటీష్‌ ఏయిర్‌వేస్‌ కూడా ఆసక్తి చూపుతోంది. 2020 నాటికి ఇలాంటి ద్వీపాలు తయారవుతాయని, వీటిలో 20 వేల మంది నివాసం ఉండవచ్చని అంచనా. ద్వీపాలు, హోటళ్లే కాదు అంతరిక్ష యాత్రికులకు అవసరమయ్యే దుస్తులు కూడా మరోవైపు సిద్ధమవుతున్నాయి. ప్రముఖ ఫ్యాషన్‌ డిజైనర్‌ ఎరి మత్సు ఈ పనిలో ఉన్నారు. అంతరిక్షంలో ఉండే భారరహిత స్థితికి తగ్గట్టుగా ఇవి ఉంటాయి. 

అంతరిక్ష పర్యటకం అనే కొత్త రంగం మొగ్గతొడుగుతున్న తీరు ఇదీ. పల్లెకు పోదాం పారును చూదాం చలో చలో అని దేవదాసు పాడినంత సులువుగా రోదసికెళ్దాం, చంద్రుని చూదాం చలో చలో అని పాడుకునే రోజులు మరెంతో దూరంలో లేవని ఈ పరిణామాలు నిరూపిస్తున్నాయి. 
వస్తోంది వైమాక్స్‌ విప్లవం
ఇంటర్నెట్‌ వినియోగదారులకు శుభవార్త. వెబ్‌ ప్రపంచాన్ని అత్యంత వేగంగా, వైర్ల జంజాటం లేకుండా మీ ముందుకు తీసుకురావటానికి రంగం సిద్ధమవుతోంది. ప్రపంచంలోనే అతి పెద్ద 'వైమాక్స్‌' నెట్‌వర్క్‌ ఏర్పాటుకు బీఎస్‌ఎన్‌ఎల్‌ ఏర్పాట్లు ప్రారంభించింది. దీనికోసం అమెరికా కంపెనీ సోమా నెట్‌వర్క్స్‌తో ఒప్పందాన్ని కుదుర్చుకుంది. ఈ నెట్‌వర్క్‌ ద్వారా ఆంధ్రప్రదేశ్‌, గుజరాత్‌, మహారాష్ట్ర, గోవాల్లోని 20 కోట్ల మంది వినియోగదారులకేగాక దేశవ్యాప్తంగా 70 నగరాల్లో వైర్‌లెస్‌ బ్రాడ్‌బ్యాండ్‌ సేవలను అందిస్తుంది. విస్తరణ పనులు మూడేళ్లపాటు కొనసాగినప్పటికీ, వినియోగదారులకు ఈ ఏడాది చివరికి సేవలు అందుబాటులోకి వస్తాయని సోమా ఇండియా ఎండీ జితేందర్‌ అహుజా పేర్కొన్నారు. తొలుత పీసీ, ల్యాప్‌టాప్‌లకు, వచ్చే ఏడాది ప్రారంభంలో సెల్‌ఫోన్లకు వైమాక్స్‌ సౌకర్యం లభిస్తుందని ఆయన ప్రకటించారు. 
వైర్‌లెస్‌ టెక్నాలజీల్లో వైమాక్స్‌  అత్యాధునికమైనది. ప్రస్తుతం టెలికాం కంపెనీలు కల్పిస్తున్న 2జీ సెల్యులర్‌ నెట్‌వర్క్స్‌ కంటే ఇది దాదాపు 100 రెట్లు అధికవేగంతో సమాచారాన్ని అందిస్తుంది (3జీ కంటే 30 రెట్లు అధికం). దీనికయ్యే ఖర్చు కూడా నెలకు కనిష్ఠంగా రూ.200కు మించకపోవచ్చని అంచనా. వైమాక్స్‌తో దేశంలో బ్రాడ్‌బ్యాండ్‌ భారీస్థాయిలో విస్తరిస్తుందన్న వాదనలున్నాయి. ఈ టెక్నాలజీకి సంబంధించిన విధివిధానాలను కేంద్ర ప్రభుత్వం ప్రకటించాల్సి ఉంది. 
రాళ్ల నుంచి ఆక్సిజన్‌
ఆక్సిజన్‌ను ప్రాణవాయువు అంటాం. అది మనకే కాదు అంతరిక్ష పరిశోధనలకూ అత్యంత కీలకమైనదే. రాకెట్ల ఇంధనంగా, వ్యోమగాముల ప్రాణవాయువుగా దాని పాత్ర బహుముఖం. అలాంటి ఆక్సిజన్‌ను ఏకంగా చంద్రునిపైనే ఉత్పత్తి చేస్తే... అదీ అక్కడి రాళ్ల నుంచే పుట్టిస్తే... అంతరిక్ష పరిశోధనల్లో అద్భుతాలు సాధ్యమవుతాయి. అలాంటి అద్భుతాల ఆవిష్కరణ కోసం ఎందరెందరో శాస్త్రవేత్తలు కృషి చేస్తున్నారు. వారిలో ఒక యువశాస్త్రవేత్త కూడా ఉన్నారు. ఆయనే త్రిపురనేని కమల్‌. తెలుగు సాహితీ దిగ్గజాల్లో ఒకరైన త్రిపురనేని గోపీచంద్‌ మనవడు కమల్‌. బ్రిటన్‌ కేంబ్రిడ్జ్‌ విశ్వవిద్యాలయంలో పీహెచ్‌డీ చేస్తున్న కమల్‌ ఇటీవల రాష్ట్రానికి వచ్చారు. ఈ సందర్భంగాe-నాడుతో ప్రత్యేకంగా మాట్లాడారు. ఆ వివరాలు... 
* మీ పరిశోధన గురించి చెప్పండి. 
మెటల్‌ ఆక్సైడ్స్‌ నుంచి ఆక్సిజన్‌ను తయారుచేయటం నా పరిశోధన అంశం. నేను ప్రధానంగా టైటానియం ఆక్సైడ్‌పైన దృష్టి పెట్టాను. 10 గ్రాముల టైటానియం ఆక్సైడ్‌ నుంచి 4 గ్రాముల ఆక్సిజన్‌ను ఉత్పత్తి చేయగలుగుతున్నాం. ప్రస్తుతం థీసిస్‌ పూర్తి చేశాను. మరో ఐదు నెలల్లో పీహెచ్‌డీ రావచ్చు. 
* అంతరిక్ష ప్రయోగాల్లో మీ పరిశోధన ఏ విధంగా ఉపయోగపడుతుంది? 
చాలా రకాల రాళ్లు, శిలలూ మెటల్‌ ఆక్సైడ్సే. చంద్రశిలల్లోనూ ఇవి ఉంటాయి. వీటిని ఉపయోగించి చంద్రునిపైనే ఆక్సిజన్‌ను తయారుచేయగలిగితే అంతరిక్ష పరిశోధనలు కొత్త మలుపు తిరుగుతాయి. ప్రస్తుతం ఆక్సిజన్‌ను వ్యోమగాముల ప్రాణవాయువుగా, రాకెట్లలో ఇంధనంగా ఉపయోగిస్తున్నాం. ప్రయోగాలు జరిగినప్పుడల్లా ఆక్సిజన్‌ను భారీస్థాయిల్లో మోసుకెళ్లాల్సి వస్తోంది. దీనికయ్యే ఖర్చు కూడా విపరీతం. ఆక్సిజన్‌ ఉత్పత్తి అంతరిక్షంలోనే జరిగితే ఇదంతా తప్పుతుంది. ప్రస్తుతం అమెరికా, యూరప్‌ అంతరిక్ష సంస్థలు కూడా దీనిపై చాలా ఆసక్తి చూపుతున్నాయి. రకరకాల ప్రయోగాలు నిర్వహిస్తున్నాయి. 
* వాటికీ మీరు జరిపే ప్రయోగానికీ తేడా ఉందా? 
నేను ఎఫ్‌ఎఫ్‌సీ కేంబ్రిడ్జ్‌ అనే పద్ధతిని అనుసరిస్తున్నా. కేంబ్రిడ్జ్‌ విశ్వవిద్యాలయానికి చెందిన శాస్త్రవేత్తలు ఫ్రే, ఫార్తే, చెన్‌ ఈ పద్ధతిని 1997లో కనుక్కున్నారు. ఫ్రే ఆధ్వర్యంలోనే నేను పీహెచ్‌డీ చేశాను. ఈ పద్ధతిలో యానోడ్‌ స్థానంలో సెరామిక్‌ పదార్థాన్ని ఉపయోగిస్తాం. దీనివల్ల కార్బన్‌డయాక్సైడ్‌ విడుదల కావటం అంటూ జరగదు. ఇది పర్యావరణపరంగా అనుకూల అంశం. 

* మెటల్‌ ఆక్సైడ్స్‌ నుంచి ఆక్సిజన్‌ ఉత్పత్తి వల్ల ఇతర ప్రయోజనాలు ఏమైనా ఉన్నాయా? 
అత్యంత శుద్ధమైన లోహాలను తయారు చేయవచ్చు. ఐరన్‌, టైటానియం, సిలికాన్‌, అల్యూమినియం... ఇలా రకరకాల లోహాలను ఉత్పత్తి చేయవచ్చు. ప్రస్తుతం శుద్ధలోహాల కోసం పరిశ్రమల్లో ఉపయోగిస్తున్న క్రాల్‌ పద్ధతిలో చాలా ఎక్కువ శక్తి ఖర్చవుతోంది. అంతేగాక అది సంక్లిష్టమైనది కూడా. మా పద్ధతిలో చాలా తక్కువ శక్తితోనే ఈ పని చేయవచ్చు. ఈ కారణంగానే, మెటాలిసిస్‌, బ్రిటీష్‌ టైటానియం అనే రెండు బ్రిటన్‌ కంపెనీలు దీనిపై ఆసక్తిని చూపుతూ మమ్మల్ని సంప్రదించాయి. 

* చంద్రుని మీద ఆక్సిజన్‌ను ఉత్పత్తి చేయటంలో అడ్డుగా నిలుస్తున్న అంశాలు ఏమిటి? 
పరికరాలను, యంత్రాలను చంద్రునిపైకి రవాణా చేయటం చాలా ఖర్చుతో కూడుకున్న వ్యవహారం. ఒక కిలో బరువును అంతరిక్షంలో ప్రవేశపెట్టటానికి కొన్ని వేల డాలర్లవుతోంది. మరో సమస్య, అక్కడ యంత్రాలు ఆటోమేటిగ్గా పని చేయాలి. 

* దీనికి పరిష్కారం? 
రవాణా చేసే యంత్రాలు, పరికరాలు, పదార్థాల బరువును గణనీయంగా తగ్గించమే పరిష్కారం. అలాగే ఆటోమేషన్‌లో మరింత అభివృద్ధి సాధించాల్సి ఉంది. 

* అంతరిక్ష పరిశోధనలు ఇటీవలే (2007లో) 50 ఏళ్లను పూర్తి చేసుకున్నాయి. మరి, రానున్న 50 ఏళ్లలో ఈ రంగం ఎలాంటి అద్భుతాలను ఆవిష్కరిస్తుంది? 
చంద్రునిపై మానవ స్థావరాలు ఏర్పడతాయి. తొలిసారిగా మనిషి ఇతర గ్రహాలపై కాలు మోపుతాడు. అన్నింటికన్నా ముందుగా అంగారకున్ని చేరుకుంటాడు. అంతరిక్ష పర్యటకం మొదలవుతుంది. సాధారణ వ్యక్తులు కూడా అంతరిక్షంలో సెలవులను గడిపి వచ్చే రోజులు సాధ్యమవుతాయి. అంతేగాక, రోదసికి మనల్ని తీసుకెళ్లే వాహనాల తీరుతెన్నులూ, అవి ఉపయోగించే ఇంధనం మారిపోతుంది. 

* అంతరిక్ష పరిశోధనల్లో మీకు ఆసక్తిని కలిగించే ఇతర రంగాలు ఏవి? 
భూమిపై నుంచి రోదసికి లిఫ్టును నిర్మించే 'స్పేస్‌ ఎలివేటర్‌ ప్రాజెక్టు' చాలా ఆసక్తిని కలిగిస్తోంది. దీనిపై నాసా ప్రయత్నాలు చేస్తోంది. అలాగే, గ్రహశకలాల్లో ఉండే విలువైన లోహాలను తవ్వి తీయటం కూడా నాకు ఇష్టమైన రంగం. 

* తదుపరి లక్ష్యం ఏమిటి? 
మరో ఐదు నెలల్లో పీహెచ్‌డీ వస్తుంది. తర్వాత ఉద్యోగం కోసం ప్రయత్నిస్తా. అమెరికా అంతరిక్ష పరిశోధన సంస్థ (నాసా)లోగానీ యూరప్‌ అంతరిక్ష పరిశోధన సంస్థలోగానీ చేరాలని ఉంది. అయితే, అది అంత సులభం కాదు. అయినా శాయశక్తులా ప్రయత్నిస్తా. 
 

 
 
డాక్టర్‌ సాఫ్ట్‌వేర్‌
వైద్యం... మన దేశంలో చాలామందికి అందని ద్రాక్షపండు. ఆసుపత్రులు లేని గ్రామాలు, ఉన్న ఆసుపత్రుల్లో అరకొర సౌకర్యాలు, వైద్యుల కొరత. ఈ పరిస్థితిని మార్చి కొంతలో కొంతైనా మెరుగైన ఫలితాలు సాధించటానికి ఒక సాఫ్ట్‌వేర్‌ సిద్ధమైంది. హైదరాబాద్‌లోని నిమ్స్‌లో మంచి మార్కులతో పాసైంది కూడా.
ఈ సాఫ్ట్‌వేర్‌ పేరు NxOpinion. ఇదొక వైద్యవిజ్ఞాన సర్వస్వం. వివిధ వ్యాధులు, వాటి తాలూకు చికిత్సలు, ఔషధాలు మొదలైన సమాచారం దీంట్లో ఉంటుంది. కావలసిన దాన్ని ఎంచుకొని వాడుకోవటమే. అమెరికాకు చెందిన రాబర్ట్‌సన్‌ టెక్నాలజీస్‌ అనే కంపెనీ ఈ సాఫ్ట్‌వేర్‌ను తయారుచేసింది. వైద్యులు లేని ప్రాంతాల్లో ఆరోగ్య కార్యకర్తలు దీని ద్వారా సేవలను అందించవచ్చు. ప్రస్తుతం వివిధ దేశాల్లో దీనిపై పరీక్షలు నిర్వహిస్తున్నారు. మన దేశంలోనూ తొలిసారిగా నిజామ్స్‌ ఇన్‌స్టిట్యూట్‌ ఆఫ్‌ టెక్నాలజీలో 200 మంది రోగులపై పరీక్షించి చూశారు. 95 శాతం ఫలితాలు వచ్చాయి. అంటే, నిపుణుడైన వైద్యుడు జరిపే చికిత్సకు దాదాపు సమానంగా ఈ సాఫ్ట్‌వేర్‌ పని చేసిందన్నమాట. 
1000 రంగాల్లో నైపుణ్యం 
ఎన్‌ఎక్స్‌ ఒపీనియన్‌ ట్రయల్‌ వర్షన్‌లో 1000 రకాల వ్యాధులపై సమాచారం నిక్షిప్తం చేశారు. వీటిలో తల నుంచి కాళ్ల వరకూ అన్ని శరీరభాగాలకు సంబంధించినవి ఉన్నాయి. microsoft.net ప్లాట్‌ఫాంపైన రూపుదిద్దుకున్న ఈ సాఫ్ట్‌వేర్‌ను పీసీ, ల్యాప్‌టాప్‌, అరచేతిలో పట్టే పామ్‌ ల్యాప్‌టాప్‌ వంటి పరికరాల్లో డౌన్‌లోడ్‌ చేసుకొని ఉపయోగించుకోవచ్చు. ఈ పరికరాలకు సంబంధించిన ప్రాథమిక పరిజ్ఞానం ఉన్న ఆరోగ్య కార్యకర్తలు పల్లె ప్రాంతాల్లో వైద్య సేవల్ని అందించవచ్చు. ఎలాగంటే... 
ఓ 45 ఏళ్ల వ్యక్తి ఛాతినొప్పి అంటూ వచ్చాడనుకోండి. ఆ విషయాన్ని ఆరోగ్య కార్యకర్త తన దగ్గరున్న పరికరంలో టైప్‌ చేస్తాడు. అప్పుడు సాఫ్ట్‌వేర్‌, మామూలు నొప్పా, తీవ్రమైన నొప్పా అని అడుగుతుంది. సమాధానం వచ్చాక ఎలాంటప్పుడు వస్తుంది అని అడుగుతుంది. పని చేస్తుంటేనో, పరిగెడుతూనో, నిలుచుంటేనో... ఇలా ఒక దాన్ని ఎంచుకున్నాక ఆ వ్యక్తి బీపీ, గుండెవేగం, శరీరంపై చెమట తదితర అంశాలను పరీక్షించమని సూచిస్తుంది. ఇవన్నీ నిర్దిష్ట పరిమితుల్లోనే ఉంటే ఆ వ్యక్తికి గుండెపోటు వచ్చే ప్రమాదం 53.7 శాతం మేరకు ఉందని ఫలితాన్ని ప్రకటిస్తుంది. ఒకవేళ ఇదే కేసులో నొప్పి అకస్మాత్తుగా రావటం, మెడ, భుజాలకు కూడా వ్యాపించటం జరిగితే ఆ వ్యాధి వచ్చే ప్రమాదం 98.62 శాతం మేరకు ఉంటుందని తెలియజేస్తుంది. ప్రమాద తీవ్రత ఎక్కువగా ఉన్నప్పుడు నిపుణులను సంప్రదించమని సలహా ఇస్తుంది. అలాగాక మాములుగానైతే అక్కడిక్కడే కొన్ని మందులను సూచిస్తుంది. ప్రస్తుతం రాబర్ట్‌సన్‌ టెక్నాలజీస్‌ ఈ సాఫ్ట్‌వేర్‌ కొత్త వర్షన్‌ను తీసుకొచ్చే ప్రయత్నాలు చేస్తోంది. దీంట్లో 1200 వ్యాధుల వివరాలు నమోదు చేయనున్నారు. 

వైద్యులకూ ఉపయోగమే 
ఎన్‌ఎక్స్‌ ఒపీనియన్‌ ఆరోగ్యకార్యకర్తలకే కాదు నిపుణులైన వైద్యులకూ ఉపయోగపడుతుందని నిమ్స్‌ డైరక్టర్‌ డి.ప్రసాదరావు అంటున్నారు. ఒక హార్ట్‌ స్పెషలిస్ట్‌, శస్త్రచికిత్స జరిపిన తర్వాత రోగిలో కొత్త లక్షణాలు ఏమైన కనిపిస్తే ఈ సాఫ్ట్‌వేర్‌లో వాటిని నమోదు చేసి వివరాలను క్షణాల్లో తెలుసుకోవచ్చని ఆయన పేర్కొన్నారు. ఈ సాఫ్ట్‌వేర్‌ ద్వారా వైద్యసేవల్లో పురోగతి సాధించవచ్చని, అయితే ఇది వైద్యునికి ప్రత్యామ్నాయం కాదన్న విషయం మాత్రం దృష్టిలో ఉంచుకోవాలని e-నాడుతో మాట్లాడుతూ చెప్పారు. 

ఎన్‌ఎక్స్‌ ఒపీనియన్‌ను మన దేశంలో విస్తృతస్థాయిలో ఉపయోగించే దిశగా రాబర్ట్‌సన్‌ టెక్నాలజీస్‌ అధినేత జోయెల్‌ రాబర్ట్‌సన్‌ ప్రయత్నాలు చేస్తున్నారు. జాతీయ గ్రామీణ ఆరోగ్య కార్యక్రమంలో భాగంగా దేశవ్యాప్తంగా ఉపయోగించటంపై కేంద్ర ప్రభుత్వంతోనూ, వివిధ రాష్ట్రాల ప్రభుత్వాలతోనూ సంప్రదింపులు జరుపుతున్నామని ఆయన వెల్లడించారు. అలాగే, ఈ సాఫ్ట్‌వేర్‌ను వివిధ ప్రాంతీయ భాషల్లో తీసుకొచ్చే ప్రయత్నాలూ చేస్తున్నామని పేర్కొన్నారు. 

మరెన్నో సాఫ్ట్‌వేర్లు
వైద్యరంగంలో ఎన్‌ఎక్స్‌ ఒపీనియన్‌ వంటి సాఫ్ట్‌వేర్లు కొత్తవేమీ కావు. ఇసబెల్‌, డయాగ్నసిస్‌ ప్రొ, గిడెయిన్‌, విజువల్‌ డీఎక్స్‌ వంటి ఇతర సాఫ్ట్‌వేర్లూ ఉన్నాయి. అయితే, ఇవి ఖరీదైనవేగాక వ్యాధి లక్షణాల ఆధారంగా మాత్రమే పని చేస్తుంటాయి. ఎన్‌ఎక్స్‌ ఒపీనియన్‌ వ్యాధి లక్షణాలతోపాటు, వ్యాధి వచ్చే సంభావ్యతను దృష్టిలో ఉంచుకొని పని చేస్తుందని రాబర్ట్‌సన్‌ టెక్నాలజీస్‌ తన వెబ్‌సైట్‌లో పేర్కొంది. తమ సాఫ్ట్‌వేర్‌ను వేరే వాటితో పోలిస్తే చవకగా అందిస్తామని, ఎప్పటికప్పుడు దాంట్లో చేసే అదనపు చేర్పులు ఉచితమని ఆ సంస్థ అంటోంది. 
వ్యతిరేకత
పరీక్షల్లో ఎన్‌ఎక్స్‌ ఒపీనియన్‌ మంచి మార్కులే సాధించినప్పటికీ ఇండియన్‌ మెడికల్‌ అసోసియేషన్‌ (ఐఎంఏ) మాత్రం దీనికి వ్యతిరేకంగా ఉంది. రోగి పరిస్థితిని అర్థం చేసుకొని చికిత్స చేయటం వైద్యునికి మాత్రమే సాధ్యమవుతుంది తప్ప ఇలాంటి టెక్నాలజీలకు కాదని, ఇవి వైద్యుని స్థానాన్ని భర్తీ చేయలేవని ఐఎంఏ జాతీయ అధ్యక్షుడు ఎం.అబ్బాస్‌ విమర్శించారు. ఇటువంటి పరికరాలు, టెక్నాలజీలు అర్హత లేని వ్యక్తుల చేతుల్లో పడితే ఎంతో నష్టం జరుగుతుందని ఆయన అంటున్నారు. గ్రామీణ వైద్యరంగంలో ఉన్న సమస్యలకు టెక్నాలజీ పరిష్కారం చూపదని, వైద్యులు గ్రామాల్లో పని చేసేలా ప్రభుత్వం కనీస సౌకర్యాలు కల్పించాలన్నది ఆయన అభిప్రాయం. 
 
అంగారకునిపై అగ్నిపర్వతం
అంగారకునిపైనున్న అతి పెద్ద అగ్నిపర్వతం 'ఒలంపస్‌ మూన్స్‌' ఫొటో ఇది. ఉపరితలం నుంచి 27 వేల మీటర్ల ఎత్తున ఉన్న ఈ అగ్నిపర్వతం ఒకప్పుడు పొగలు గక్కుతూ ఉండేది. ప్రస్తుతం చల్లబడిపోయింది. అంగారకుని చుట్టూ తిరుగుతున్న యూరప్‌ ఉపగ్రహం మార్స్‌ ఎక్స్‌ప్రెస్‌ ఈ దృశ్యాన్ని బంధించింది. మార్స్‌ ఎక్స్‌ప్రెస్‌లో ఉన్న హైరెజల్యూషన్‌ స్టీరియో కెమెరా ఒకే సమయంలో రెండు కోణాల్లో ఫొటోలు తీయగలదు. దీనిద్వారా దృశ్యం త్రీడీ రూపంలో కనిపిస్తుంది. ఈ ఫొటోలో ఉన్న వేర్వేరు రంగులు వేర్వేరు ఎత్తులను సూచిస్తాయి. ఈ వివరాల ద్వారా శాస్త్రవేత్తలు అంగారకుని నేల స్వభావం, నీటి జాడలు మొదలైన అంశాలను అంచనా వేస్తారు. 

ఆన్‌లైన్‌ టెస్టింగ్‌ టూల్స్‌
హైదరాబాద్‌కు చెందిన వాల్యూమైండ్స్‌ సొల్యుషన్స్‌ అనే ఐటీ కంపెనీ 'టెస్టర్స్‌డెస్క్‌' పేరుతో ఆన్‌లైన్‌ టెస్టింగ్‌టూల్స్‌ని అందుబాటులోకి తెస్తోంది. ప్రస్తుతం బీటా వెర్షన్‌గా ఉన్న ఈ టూల్స్‌ని www.testersdesk.com ద్వారా ఉచితంగా యాక్సెస్‌ చేసుకోవచ్చు. టెస్ట్‌ ఇన్‌పుట్‌ హెల్పర్స్‌, సెక్యూరిటీ టెస్టింగ్‌ ఎయిడ్స్‌, వెబ్‌ డేటా జెనరేటర్స్‌, ఇంటరాక్షన్‌ సెలెక్టర్స్‌ వంటి సౌకర్యాలు ఈ సైట్‌లో ఉన్నాయి. మరో ఆరు నెలల తర్వాత అదనపు సౌకర్యాలతో పూర్తిస్థాయిలో టెస్టర్స్‌డెస్క్‌ను వినియోగదారుల ముందుకు తెస్తామని కంపెనీ సీఈఓ అశ్విన్‌ పాలపర్తి పేర్కొన్నారు. 
ఐటీ పోటీ
మార్చి 7, 8 తేదీల్లో 'యుక్తి' పేరుతో టెక్నికల్‌ సింపోజియాన్ని నిర్వహిస్తున్నామని హైదరాబాద్‌లోని మహాత్మాగాంధీ ఇన్‌స్టిట్యూట్‌ ఆఫ్‌ టెక్నాలజీ ఒక ప్రకటనలో పేర్కొంది. జాతీయస్థాయిలో నిర్వహించే ఈ కార్యక్రమంలో కంప్యూటర్‌ ఇంజినీరింగ్‌ విద్యార్థులకు రకరకాల పోటీలను నిర్వహించనున్నారు. ఈ పోటీల్లో వివిధ అంశాలపై పేపర్‌ ప్రజెంటేషన్‌, టెక్నికల్‌ క్విజ్‌, ల్యాన్‌ గేమింగ్‌ మొదలైనవి ఉంటాయి. పేపర్లను ఫిబ్రవరి 12లోపు సమర్పించాలి. పూర్తి వివరాలు www.yukti.in లో లభిస్తాయి.  
టెక్నాలజీ @ 2018
సెల్‌ఫోన్‌ లేని జీవితాన్ని ఈమెయిల్‌ లేని జిందగీని ఇంటర్నెట్‌ లేని లైఫ్‌ని ఒక్కసారి వూహించండి. ఇబ్బందిగానే ఉంది కదూ! చిత్రమేమిటంటే మనతో ఇంతగా పెనవేసుకుపోయిన ఈ సౌకర్యాలన్నీ పదేళ్ల కిందట లేవు. ఈలోపు వచ్చినవే. ఇప్పుడొకసారి పదేళ్ల ముందుకు వెళ్దాం. ఇదే టెక్నాలజీ మరెన్ని అద్భుతాలను తీసుకొస్తుంది? మన జీవనవిధానం ఎలా మారిపోతుంది?
కొత్త సినిమా విడుదల ఇంట్లోనే 
భవిష్యత్తులో కొత్త సినిమాలు ఇంట్లో ఉన్న కంప్యూటర్‌లో విడుదలైతాయంటున్నారు నిపుణులు. ఇంటర్నెట్‌ వినియోగం బాగా పెరిగిపోతున్న నేపథ్యంలో సినీ నిర్మాతలు తమ సినిమాలను నెట్‌లోనే, అదీ ఉచితంగా విడుదల చేస్తారని వాళ్ల అభిప్రాయం. హాలీవుడ్‌లో ఈ ధోరణి ఇప్పటికే మొదలైంది. ప్రఖ్యాత చిత్రనిర్మాణ సంస్థ పారమౌంట్‌ పిక్చర్స్‌, జాకాస్‌2.5 అనే సినిమాను థియేటర్లలో విడుదల చేయకుండా నెట్‌లోనే ప్రదర్శనకు పెట్టింది. దీన్ని ఎవరైనా కంప్యూటర్‌లో చూడవచ్చు. టీవీలోలాగే మధ్యలో ప్రకటనలు వస్తుంటాయి. వాటిని భరించాల్సి ఉంటుంది. వాటి గొడవ వద్దనుకుంటే డబ్బులు చెల్లించి సినిమాను డౌన్‌లోడ్‌ చేసుకోవచ్చు. ఇంటర్నెట్‌ సినిమాలతో థియేటర్లకు కాలం చెల్లుతుందని భావించనవసరం లేదు. అవి మరింత కనువిందు చేస్తాయి. ప్రస్తుతం ఫిల్మ్‌ ప్రొజెక్షన్‌లో 4K టెక్నాలజీని వాడుతున్నారు. జపాన్‌ ఇంజినీర్లు దీనికి రెట్టింపు స్పష్టతను ఇచ్చే 8K టెక్నాలజీని అభివృద్ధి చేసే ప్రయత్నాల్లో ఉన్నారు. ఇది వినియోగంలోకి వస్తే ఇప్పుడు ఉపయోగిస్తున్న అతి పెద్ద తెరలకంటే రెట్టింపు సైజు తెరలను థియేటర్లలో ఏర్పాటు చేసుకోవచ్చు. ఇంత భారీ ఏర్పాట్లు ఇళ్లల్లో చేయటం సాధ్యం కాదు కాబట్టి నెట్‌ సినిమాల వెల్లువ మొదలైనా థియేటర్లు కళకళలాడుతూనే ఉంటాయి. 
హైటెక్‌ రంగస్థలం టీవీ 
వినోదరంగాన్ని వూహించనంతగా ప్రభావితం చేసిన టీవీ, రానున్న రోజుల్లో కొత్తరీతుల్లో ముందుకు రానుంది. ఇప్పుడు మనం చూస్తున్న ఫ్లాట్‌ ప్యానెల్‌, ఎల్‌సీడీ, ప్లాస్మా... వీటన్నింటికీ భిన్నమైన త్రీడీ దృశ్యప్రపంచాన్ని టీవీ నట్టింట్లోకి తీసుకొస్తుందని డాన్‌ సిల్వర్‌బర్గ్‌ అంటున్నారు. హాలీవుడ్‌లోని ప్రఖ్యాత నిర్మాణ సంస్థ వార్నర్‌ బ్రదర్స్‌లో హైడెఫినేషన్‌ మీడియా డెవలప్‌మెంట్‌ వైస్‌ప్రెసిడెంట్‌ సిల్వర్‌బర్గ్‌. భవిష్యత్తులో టీవీ ఒక ప్రొజెక్టర్‌గా మారిపోతుందని ఆయన అంచనా. అంటే, టీవీలోంచి పాత్రల త్రీడీ రూపాలు బయటకు వచ్చి మామూలు మనుషుల్లాగే మన ముందు కదలుతాయి. రంగస్థలంపై పాత్రలు నటించినట్టుగా మీ ఇంట్లోనే ఒక మాయారంగస్థలం ఏర్పడుతుంది. పాత్రలు దానిపైకి వచ్చి పోతుంటాయి. ఈ అద్భుతాన్ని ఆవిష్కరించేది హోలోగ్రాఫిక్‌ టెక్నాలజీ. ఫొటోను త్రీడీలో చూపించే ఈ టెక్నాలజీ ఇప్పుడిప్పుడే అభివృద్ధి చెందుతోంది. 

సమస్తం సెల్‌ఫోన్‌తో 
షాపింగ్‌, బ్యాంకింగ్‌, టూరింగ్‌... ఏదైనా సరే మీ సెల్‌ఫోన్‌ అన్ని పనులూ చేసి పెట్టే రోజులు త్వరలో రానున్నాయని ఐబీఎం కంపెనీ చెబుతోంది. రోడ్డుమీద ఎవరో మీ ముందు వెళ్తున్నారనుకుందాం. ఆ వ్యక్తి ధరించిన డ్రెస్‌ మీకు బాగా నచ్చింది. సెల్‌తో ఫోటో తీస్తే చాలు... ఆ డ్రెస్‌ ఏ కంపెనీ ఉత్పత్తి? ఏయే దుకాణాల్లో ఎంత ధరకు లభిస్తుంది? అన్న వివరాలు మరుక్షణం సెల్‌ఫోన్‌ తెరపై ప్రత్యక్షమైతాయి. సెల్‌లో ఉన్న సెర్చింజిన్‌ మీరు తీసిన ఫొటో ఆధారంగా ఇంటర్నెట్‌లో సెర్చ్‌ చేసి ఆ రిజల్ట్స్‌ని తీసుకొస్తుంది. ఇంతేకాదు, ఆ డ్రెస్‌ వేసుకుంటే మీరు ఎలా ఉంటారో కూడా సెల్‌ఫోన్‌ చూపిస్తుంది (మీ లాగే ఉన్న త్రీడీ రూపం ద్వారా). దాన్ని మీ స్నేహితులకు పంపించి వాళ్ల అభిప్రాయాల్నీ అప్పటికప్పుడే సేకరించవచ్చు. కొనేద్దామని నిర్ణయించుకుంటే ఆన్‌లైన్‌లోనే ఆర్డర్‌ చేసి ఇంటికి తెప్పించుకోవచ్చు. సెల్‌ఫోన్‌ ఉపయోగం ఇక్కడితో పరిమితం కాదు. మీరేదైనా కొత్త ప్రాంతానికి వెళ్లినప్పుడు టూరిస్టుగైడ్‌లాగా ఎక్కడ ఏమేం ఉన్నాయి అన్న వివరాలను రోడ్‌మ్యాపులతో సహా మీ ముందు ఉంచుతుంది. జీపీఎస్‌ ద్వారా ఇప్పటికే ఈ సదుపాయం కొన్ని పట్టణాల్లో వినియోగంలో ఉంది. 

ఆన్‌లైన్‌ మీడియా 
ఒకప్పుడు ప్రజలు పత్రిక ద్వారా ప్రపంచాన్ని చూసేవారు. టీవీ ఛానళ్ల రాకతో వారి ముందున్న కిటికీలు పెరిగాయి. ఇంటర్నెట్‌ విస్తరణతో ఈ అవకాశాలు మరింత పెరిగిపోతాయని టెక్నాలజీ నిపుణులు, జర్నలిజం పరిశోధకులు అంటున్నారు. భవిష్యత్తులోనూ మీడియాలో పెద్ద పెద్ద సంస్థలు కొనసాగినప్పటికీ ప్రజలు వార్తల కోసం ఏ ఒక్కదానిపైనో ఆధారపడరని... తమకు తామే ఏ అంశం ముఖ్యమైనది, ఏది కాదు అన్నది నిర్ణయించుకుంటారని అమెరికాలోని ప్రాజెక్ట్‌ ఫర్‌ ఎక్సలెన్స్‌ ఇన్‌ జర్నలిజం డైరక్టర్‌ టామ్‌ రోజెన్షియల్‌ చెబుతున్నారు. ఇప్పటికే అమెరికా వార్తాపత్రికల వెబ్‌సైట్లను సందర్శిస్తున్న వారిలో నాలుగోవంతు మంది సెర్చింజిన్ల ద్వారా వస్తున్నారని ఒక అధ్యయనంలో తేలింది. అంటే నెటిజన్లు తమ స్నేహితుల ద్వారానో, బ్లాగర్ల ద్వారానో ఒక అంశం గురించి విని మరింత సమాచారం కోసం సెర్చింజిన్లలో వెతికి ఆయా సైట్లకు వెళ్తున్నారు. ఈ ధోరణి రానున్న కాలంలో మరింత పెరుగుతుందని అమెరికా వార్తాపత్రికల సంఘం ప్రతినిధి రాండీ బెనెట్‌ అభిప్రాయపడుతున్నారు. ఈ దిశగా వస్తున్న టెక్నాలజీ మార్పులు కూడా ఈ పరిణామాన్ని త్వరితం చేస్తున్నాయి. ఆన్‌లైన్‌లో పుస్తకాలను విక్రయించే ఆమెజాన్‌ గత ఏడాది కిండిల్‌ పేరుతో ఎలక్ట్రానిక్‌ బుక్‌ను మార్కెట్లోకి విడుదల చేసింది. దీన్ని నెట్‌తో అనుసంధానించి పుస్తకాలను, పత్రికలను డౌన్‌లోడ్‌ చేసుకొని చదువుకోవచ్చు. ఐతే ప్రస్తుతం ఈ పరికరం నలుపు తెలుపుల్లోనే కనిపిస్తుంది. వీడియో కూడా ప్లే కాదు. ఇలాంటి పరిమితులను దాటుకొని వెళితే ఈ-బుక్‌లు భవిష్యత్తులో అనేకమందిని ఆకర్షించే అవకాశం ఉంది. 

మరెన్నో... 
* ఆటోమొబైల్‌ రంగంలో అనేక మార్పులు వస్తాయి. సెన్సర్ల ద్వారా వాహనం తనకు ఎదురుగా ఉన్న వాహనం ఎంత దూరంలో ఏ దిశలో ఉంది? ఏ వేగంతో ప్రయాణిస్తోంది? అన్న వివరాలను అంచనా వేసి ప్రమాదం తలెత్తే పరిస్థితి ఉంటే డ్రైవర్‌ను హెచ్చరిస్తుంది. అలాగే, ట్రాఫిక్‌ లైట్ల వ్యవస్థలో కూడా సెన్సర్లే కీలకపాత్ర వహిస్తూ ట్రాఫిక్‌ను ఎప్పటికప్పుడు ఇతర రూట్లకు మళ్లించే విధంగా రూపుదిద్దుకుంటాయి. 

* వైర్‌లెస్‌ టెక్నాలజీల అభివృద్ధితో స్మార్ట్‌హోం అనే కల రానున్న రోజుల్లో నిజం కానుంది. ఇంట్లో ఉన్న ఎలక్ట్రానిక్‌ వస్తువులన్నింటినీ ఒకే రిమోట్‌తోనో, సెల్‌ఫోన్‌తోనే నియంత్రించటం... మరమ్మతులు అవసరమైతే ఆయా వస్తువులు వాటంతట అవే యజమానికి ఆ విషయం తెలియజేయటం వంటి అద్భుతాలు స్మార్ట్‌హోంతో సాధ్యమవుతాయి. 
 

 చిప్‌ ప్రస్థానంలో మరో మైలురాయి
నియమాలు నిజమైనప్పుడు అభివృద్ధి ఆకాశాన్ని దాటుతుంది దీనికి ప్రత్యక్ష ఉదాహరణ మూర్స్‌ నియమం. రెండేళ్లకోసారి చిప్‌ సామర్థ్యం రెట్టింపవుతుందని ఇంటెల్‌ సహ వ్యవస్థాపకుడు గార్డన్‌ మూర్‌ 1965లో ప్రతిపాదించారు. నాటి నుంచి నేటి వరకూ అది నిజమవుతూ కంప్యూటర్‌ సామర్థ్యాన్ని పెంచుతూ వస్తోంది. ఈ క్రమంలో చిప్‌ ఇటీవలే మరో మైలురాయిని దాటింది. రెండువందల కోట్లకుపైగా ట్రాన్సిస్టర్లతో ఇంటెల్‌ కొత్తతరం చిప్‌ను రూపొందించింది.
దీని పేరు టుక్‌విలా. ప్రధానంగా హై-ఎండ్‌ సర్వర్లలో ఉపయోగించటం కోసమే ఈ క్వాడ్‌కోర్‌ చిప్‌ను తయారుచేశామని ఇంటెల్‌ పేర్కొంది. దీనికి తగినట్టుగానే ఇది వేగంకన్నా మెమరీకి ఎక్కువ ప్రాధాన్యం ఇస్తుంది. 65 నానోమీటర్‌ టెక్నాలజీ ఆధారంగా రూపుదిద్దుకున్న టుక్‌విలా 2 గిగాహెర్ట్జ్‌ వేగంతో పని చేస్తుంది. సాధారణ పీసీ చిప్‌లు కూడా ఇదే వేగాన్ని కలిగి ఉన్న విషయం తెలిసిందే. ఐతే దీంట్లో ఉన్న 200 కోట్లకుపైగా ట్రాన్సిస్టర్లలో అధికభాగం మెమరీ కోసం పని చేస్తాయి. దీనివల్ల డేటాని ప్రాసెస్‌ చేయటంలో ఈ చిప్‌ అద్భుతమైన సామర్థ్యాన్ని ప్రదర్శిస్తుందని ఇంటెల్‌ అంటోంది. అత్యధిక సంఖ్యలో ట్రాన్సిస్టర్లను కలిగి ఉన్న చిప్‌గా టుక్‌విలా రికార్డు స్థాపించినప్పటికీ, ప్రపంచంలో అత్యంత వేగవంతమైన చిప్‌ను తయారుచేసిన ఘనత మాత్రం ఐబీఎం కంపెనీదే. గత ఏడాది ఆ సంస్థ డ్యుయల్‌కోర్‌ పవర్‌ 6 ప్రాసెసర్‌ను మార్కెట్లోకి విడుదల చేసింది. ఇది 4.7 గిగాహెర్ట్జ్‌ వేగంతో పని చేస్తుంది. దీంట్లో ఉండే ట్రాన్సిస్టర్లు మాత్రం 79 లక్షలే. 
చిప్‌ అంటే?
మనిషికి మెదడు ఎంత ముఖ్యమో కంప్యూటర్‌కు చిప్‌ కూడా అంతే ముఖ్యం. చిప్‌నే మైక్రోప్రాసెసర్‌, ఇంటిగ్రేటెడ్‌ సర్క్యూట్‌ అని కూడా అంటారు. అంగుళం కంటే తక్కువ పొడవు, వెడల్పు ఉండే సిలికాన్‌ రేకుమీద ట్రాన్సిస్టర్లను నిక్షిప్తం చేసి, వాటిని అనుసంధానించటం ద్వారా చిప్‌ను రూపొందిస్తారు. కంప్యూటర్‌ను ఆన్‌ చేసిన తర్వాత మనం ఇచ్చే ఆదేశాల్ని క్రమబద్ధీకరించి పూర్తి చేయటం అంతా చిప్‌ పర్యవేక్షణలోనే జరుగుతుంది. చిప్‌లో ఉండే అర్థమాటిక్‌ అండ్‌ లాజికల్‌ యూనిట్‌, కంట్రోల్‌ యూనిట్‌, మెమరీ యూనిట్‌ అనే మూడు విభాగాల ద్వారా ఈ పని జరుగుతుంది. చిప్‌ సామర్థ్యం దానిపైన ఉండే ట్రాన్సిస్టర్ల సంఖ్యను బట్టి ఉంటుంది. ప్రతీ ట్రాన్సిస్టర్‌ ఒక కరెంటు స్విచ్‌లాంటిది. దాన్ని ఆన్‌ చేసినపుడు 1 అనీ, ఆఫ్‌ చేసినప్పుడు 0 అనీ చిప్‌ గుర్తిస్తుంది. దీనిద్వారానే కంప్యూటర్‌ కార్యకలాపాలు నడుస్తాయి. చిప్‌పైన ట్రాన్సిస్టర్ల సంఖ్య ఎంత ఎక్కువగా ఉంటే చిప్‌ అంత ఎక్కువ సామర్థ్యంతో పని చేస్తుంది. కంప్యూటర్‌ సామర్థ్యం కూడా దానికి అనుగుణంగా ఉంటుంది. 
మూలాలు
అమెరికాలోని బెల్‌ ల్యాబొరేటరీ ఇంజినీర్లు 1947లో తొలిసారిగా ట్రాన్సిస్టర్‌ను రూపొందించి విజయవంతంగా ప్రదర్శించారు. 1958లో టెక్సాస్‌ ఇన్‌స్ట్రుమెంట్స్‌కు చెందిన ఇంజినీర్‌ జాక్‌కిల్బీ మొట్టమొదటి చిప్‌ నమూనాను తయారుచేశారు. ఈ పరికరం ప్రయోగశాల నుంచి మార్కెట్లోకి రావటానికి మరో 13 ఏళ్లు పట్టింది. ఇంటెల్‌ కంపెనీ 1971లో 4004 పేరుతో తొలి మైక్రోప్రాసెసర్‌ను తయారు చేసింది. 2,300 ట్రాన్సిస్టర్లతో కూడిన ఈ చిప్‌ సెకనుకు 60,000 లెక్కలు చేసేది. ఐతే దీని తర్వాత వచ్చిన 8088తోనే పీసీలో చిప్‌ ఏర్పాటు సాధ్యమైంది. దాని తర్వాతదైన 8088 మార్కెట్లో సంచలనం సృష్టించింది. తదనంతర కాలంలో పెంటియం సిరీస్‌లో వచ్చిన చిప్‌లు యావత్‌ పీసీ ప్రపంచాన్ని శరవేగంగా ముందుకు నడిపాయి. పెంటియం 4 ఐదుకోట్లకు పైగా ట్రాన్సిస్టర్లతో తొలితరం 8088 చిప్‌ కన్నా ఐదువేల రెట్లు అధిక వేగంతో పని చేస్తోంది. 
 ఈనాడు ప్రత్యేకం 
సైన్స్‌ చరిత్రలో ఇప్పుడో కొత్త అధ్యాయం రూపుదిద్దుకుంటోంది. దానికి వేదికగా నిలుస్తోంది తెలుగునేల. 
డైనోసార్ల అంతం... రహస్యం రాజమండ్రిలో!
ఆరున్నర కోట్ల ఏళ్ల క్రితం భూమిమీద బ్రహ్మాండమైన మార్పు సంభవించింది. దాని ఫలితంగా ఆనాటి జీవరాశిలో అత్యధికభాగం తుడిచిపెట్టుకుపోయింది. ఉనికి కోల్పోయిన ఆ జీవుల్లో డైనోసార్లు ముందువరుసలో ఉన్నాయి. ఐతే, ఈ మహావినాశనానికి కారణమేమిటో ఇంత వరకూ తెలియదు. సైన్స్‌ చరిత్రలోనే ఇదో అతి పెద్ద మిస్టరీ. దీనిపై దశాబ్దాలుగా శాస్త్రవేత్తలు పరిశోధనలు జరుపుతున్నారు. ఆధారాల కోసం ప్రపంచం నలుమూలలా అన్వేషిస్తున్నారు. ఈ అన్వేషణ ఇప్పుడు రాజమండ్రి వద్ద ఆగింది.
ఇరవై ఏళ్లుగా డైనోసార్ల వినాశనంపై పరిశోధిస్తున్న ప్రిన్స్‌టన్‌ విశ్వవిద్యాలయం (అమెరికా) భూగర్భ శాస్త్రవేత్త గెర్టా కెల్లర్‌ రాజమండ్రిలో అత్యంత కీలకమైన ఆధారాలు లభిస్తున్నాయని అంటున్నారు. మరిన్ని ప్రయోగాల కోసం కెల్లర్‌ ఇటీవలే ఓఎన్‌జీసీతో ఒప్పందం కుదుర్చుకున్నారు. డైనోసార్ల అంతర్ధానంపై పరిశోధిస్తున్న ప్రపంచ శాస్త్రవేత్తల్లో కెల్లర్‌ స్థానం ప్రత్యేకమైనది. చాలామంది శాస్త్రవేత్తలు అంగీకరించే సిద్ధాంతాన్ని తప్పని నిరూపిస్తూ, ఆమె కొత్త కోణాన్ని వెలికితీస్తున్నారు. ప్రస్తుతం అమెరికాలో ఉన్న కెల్లర్‌ e-నాడు ప్రతినిధికి ఈమెయిల్‌ ఇంటర్వ్యూ ఇచ్చారు. 
కెల్లర్‌ చెప్పిన వివరాలను సమగ్రంగా అర్థం చేసుకోవటానికి కొన్ని మౌలిక అంశాలను తెలుసుకోవాల్సిన అవసరం ఉంది. 
6.5 కోట్ల ఏళ్ల క్రితం భూమి మీద జరిగిన మహావినాశనాన్ని శాస్త్రపరిభాషలో Cretaceous-Tertiary extinction event అని పిలుస్తారు. దీన్నే సంక్షిప్తంగా K-T extinction అనీ అంటారు. అసలు ఇలాంటి వినాశనం జరిగింది అనటానికి ఆధారం ఏమిటంటే, భూగర్భంలోని పొరల్లో ఆ కాలానికి చెందిన జీవజాతుల శిలాజాలు ప్రపంచవ్యాప్తంగా అనేక ప్రాంతాల్లో లభిస్తున్నాయి. ఈ శిలాజాల్లో జంతువులే కాదు వృక్షాల అవశేషాలూ ఉన్నాయి. భూగర్భంలోని ఈ పొరను K-T boundary అంటారు. 1979లో లూయిస్‌ అల్వరేజ్‌ అనే శాస్త్రవేత్త తన బృందంతో కలిసి K-T boundary పై పరిశోధనలు జరిపారు. అనేక ప్రాంతాల్లో ఈ పొర వద్ద ఇరిడియం అనే మూలకం అత్యధికపాళ్లలో ఉన్న విషయాన్ని ఆయన కనుక్కున్నారు. ఇరిడియం భూగర్భంలో చాలా అరుదుగా కనిపిస్తుంది. కానీ, గ్రహశకలాల్లో, తోకచుక్కల్లో సమృద్ధిగా ఉంటుంది. ఈ నేపథ్యంలో, భూమిని భారీ గ్రహశకలం ఢీకొందని దాని వల్లే ఆనాటి భూమి పొరల్లో వాటి తాలూకు ఇరిడియం నిక్షిప్తమైపోయిందని ఆయన ప్రతిపాదించారు. గ్రహశకలం తాకిడి తర్వాత బ్రహ్మాండమైన ధూళి మేఘాలు వాతావరణాన్ని కమ్ముకొని సూర్యరశ్మిని అడ్డగించాయని, ఫలితంగా కిరణజన్య సంయోగక్రియ జరపటం సాధ్యంగాక వృక్ష జాతులు నాశమైనాయని ఆయన పేర్కొన్నారు. చెట్ల మీద ఆధారపడిన జంతువులు, వాటిపై ఆధారపడిన ఇతర జంతువులూ వరుసగా నశించిపోయాయని అల్వరేజ్‌ ప్రతిపాదించారు. ఈ ఊహకు 1990లో ఒక ఆధారం లభించింది. మెక్సికోలో చిక్సలబ్‌ అనే ప్రాంతంలో జరిగిన పరిశోధనల్లో 150-175 కిలోమీటర్ల వెడల్పు ఉన్న భారీ గుంత బయటపడింది. గ్రహశకలం తాకిడి వల్లనే ఇది ఏర్పడిందని నిర్ధరణ అయింది. ఈ నేపథ్యంలో డైనోసార్ల వినాశనానికి గ్రహశకలం తాకిడే కారణం అన్న వాదన శాస్త్రప్రపంచంలో విస్తృత ఆమోదం పొందింది. 

కాదు! అగ్నిపర్వతాలే కారణం! 
గ్రహశకలం తాకిడి సిద్ధాంతానికి మద్దతు లభించినా అందరూ దానిని అంగీకరించలేదు. భూమిపైనున్న అగ్నిపర్వతాలు భారీస్థాయిలో పేలిపోయి విడుదల చేసిన లావా, వాయువుల కారణంగానే మహావినాశనం జరిగిందన్న ప్రత్యామ్నాయ వాదన బలంగా ముందుకొచ్చింది. దీనికి ఆధారం మన దేశమే. దక్కన్‌ పీఠభూమి అంతటా లావా వ్యాపించిన ఆధారాలు భూమ్మీద, భూగర్భంలో ఉన్నాయి. ప్రపంచంలోనే అతి పెద్ద అగ్నిపర్వత విస్ఫోటనప్రాంతం ఇదేనని పరిశోధనల్లో తేలింది. ముంబై సమీపంలో 6.6 కోట్ల ఏళ్ల క్రితం సంభవించిన అగ్నిపర్వతాల విస్ఫోటనం ఫలితంగానే లావా ప్రవాహం దక్కన్‌ పీఠభూమి అంతటా వ్యాపించిందని శాస్త్రవేత్తలు గుర్తించారు. మెట్లుమెట్లుగా ఉండే ఈ లావాను దక్కన్‌ ట్రాప్స్‌ అంటారు. ఈ ట్రాప్స్‌ జాడలు మన రాష్ట్రంలోనూ ఉన్నాయి. కెల్లర్‌ పరిశోధనలో ఇవి కీలకంగా మారాయి. ఇప్పుడిక ఇంటర్వ్యూలోకి వెళితే.... 

* గ్రహశకల తాకిడి సిద్ధాంతాన్ని మీరు ఎందుకు వ్యతిరేకిస్తున్నారు? 
ఈ సిద్ధాంతానికి ఆధారం మెక్సికోలోని చిక్సలబ్‌ ప్రాంతం. అక్కడ ఏర్పడిన గుంతలో మూడు పొరలున్నాయి. పైన K-T boundary, దాని కింద ఇసుకరాయి పొర, దాని కింద మిల్లీమీటర్‌ సైజులో ఉండే గాజుగోళాలతో కూడుకున్న మరో పొర. సిద్ధాంతాన్ని సమర్థించే వాళ్లు చెప్పేదేమిటంటే, గ్రహశకలం ఢీకొన్న తర్వాత ఆ ప్రాంతంలో ఉన్న రాళ్లు కరిగిపోయి ఆవిరై భారీమేఘం ఏర్పడింది. ఆ మేఘం వర్షమై కురిసినప్పుడు చిన్న గాజుగోళాలు భూమిని చేరి పొరలా ఏర్పడ్డాయి. గ్రహశకలం ఢీకొన్న తర్వాత సునామీ ఏర్పడి విధ్వంసాన్ని సృష్టించింది. దీని తాలూకు చిహ్నమే ఇసుకరాయి పొర. విధ్వంసం కారణంగా జరిగిన జీవజాతుల వినాశనానికి గుర్తు కె-టి బౌండరీ. 20 ఏళ్ల క్రితం నేను నా సహచరులతో, విద్యార్థులతో కలిసి ఈ వివరాలపై పరిశోధన ప్రారంభించాం. దాని ఫలితంగా, గాజుగోళాల పొర మహావినాశనం జరగటానికి మూడు లక్షల ఏళ్ల క్రితమే ఏర్పడిందని గుర్తించాం. అంటే, చిక్సలబ్‌ ప్రాంతంలో ఢీకొన్న గ్రహశకలం డైనోసార్ల వినాశనానికి కారణం కాదన్న విషయం స్పష్టమైనట్లే. ఈశాన్య మెక్సికో, అమెరికాలోని టెక్సాస్‌ ప్రాంతాల్లో జరిపిన పరిశోధనల్లోనూ ఈ విషయం నిర్ధారణ అయింది. గ్రహశకల సిద్ధాంతం తప్పు అని నిరూపించటానికి ఈ ఆధారాలు చాలు. కానీ, సైన్స్‌ చరిత్రలో చెలరేగిన అనేక వివాదాల్లోలాగే ఇక్కడ కూడా ఆ సిద్ధాంతాన్ని సమర్థించేవాళ్లు మేము చూపించే ఆధారాలను విమర్శిస్తున్నారు, తోసిపుచ్చుతున్నారు. 

* మీ దృష్టిని రాజమండ్రి ఆకర్షించటానికి కారణాలేమిటి? 
మహావినాశనానికి దక్కన్‌ పీఠభూమిలోని అగ్నిపర్వతాల విస్ఫోటనానికి ఉన్న సంబంధంపై చాలా ఏళ్లుగా అనేక భారతీయ, అంతర్జాతీయ శాస్త్రవేత్తలు పరిశోధిస్తున్నారు. నిజానికి 1979లో అల్వరేజ్‌ గ్రహశకల సిద్ధాంతాన్ని ప్రతిపాదించిన సమావేశంలోనే డెవీ మెకలీన్‌ అనే శాస్త్రవేత్త ఈ ప్రత్యామ్నాయ కోణాన్ని పేర్కొన్నారు. కానీ, దానిపై విమర్శల వాన కురిసింది. పారిస్‌లోని ఇన్‌స్టిట్యూట్‌ ఆఫ్‌ ఫిజిక్‌ డి గ్లోబ్‌ సంస్థకు చెందిన విన్సెంట్‌ కర్టిలోట్‌ 1980ల నుంచీ భారతీయ శాస్త్రవేత్తలతో కలిసి దక్షిణభారత అగ్నిపర్వత విస్ఫోటనాలపై విస్తృత అధ్యయనం జరిపి ఈ సిద్ధాంతానికి బలం చేకూర్చారు. ఐతే, దీనిని నిరూపించటం దగ్గర సమస్య ఎదురైంది. అగ్నిపర్వత లావా ప్రవాహాలు ఎక్కువగా భూమిపైనే ఏర్పడ్డాయి. వాటిలో సముద్ర సూక్ష్మజీవజాతుల అవశేషాలు ఉండవు. అవి ఉంటేగానీ కాలాన్ని అంచనా వేయలేం. ఎందుకంటే, మహావినాశనాన్ని తట్టుకొని ఆ తర్వాత కాలంలో అనేక సముద్ర సూక్ష్మజీవజాతులు ఉనికిలో ఉన్నాయి. వాటిని గుర్తిస్తే కాలానికి సంబంధించిన స్పష్టత వస్తుంది. ఐతే అవి లేకపోవటం వల్ల పరిశోధకుల ముందు ఒక పెద్ద అవరోధం ఏర్పడింది. ఈ సమస్యను పరిష్కరించే ప్రయత్నాలు చేయమని విన్సెంట్‌ కర్టిలోట్‌ అనేకసార్లు నన్ను అభ్యర్థించారు. జలజీవరాశుల అవశేషాలు లభిస్తే తప్ప ఈ విషయంలో ఏమీ చేయలేమని నేను చెబుతూ వచ్చాను. మూడేళ్లక్రితం విన్సెంట్‌ నన్ను రాజమండ్రిలో పరిశోధనలు జరపమని సూచించారు. భారతదేశంలో ఆ ప్రాంతంలో మాత్రమే దక్కన్‌ట్రాప్స్‌, సముద్రనీటికి సమీపంలో ఉన్నాయి. పరిశోధన ప్రారంభించాం. దానిద్వారా దిగువ దక్కన్‌ ట్రాప్‌ K-T boundaryకి సమీపంలో ఉందని తేలింది. డైనోసార్ల వినాశనానికి అగ్నిపర్వతాలకూ సంబంధం ఉందని నిరూపించే తొలి ప్రాథమిక ఆధారం ఇది. దీని ద్వారా మేము మరింత కచ్చితమైన సాక్ష్యాలను వెదికే ప్రయత్నాల్లో ఉన్నాం. 

* రాజమండ్రి వద్ద మీకు ఏ ఆధారాలు లభించాయి? 
ప్లాంక్టోనిక్‌ ఫొరమినిఫెరా అనే సముద్ర సూక్ష్మజీవజాతి శిలాజాలు లభించాయి. ప్రపంచంలోనే అత్యంత చిన్న ఏకకణ జీవి ఇది. ప్లాంక్టోనిక్‌ ఫొరమినిఫెరా కుటుంబానికి చెందిన 65 జాతులు మహావినాశనాన్ని తట్టుకొని ఆ తర్వాత కాలంలోనూ ఉనికిలో ఉన్నాయి. వాటి ఆధారాలు ఇప్పుడు రాజమండ్రిలో లభించే అవకాశం ఉంది. వీటిపైన ఆధారపడి సముద్ర అవక్షేపాల వయస్సు నిర్ణయిస్తాం. 

* ఓఎన్‌జీసీతో సహకారం మీ పరిశోధనలను ఏ విధంగా ప్రభావితం చేయనుంది? 
సముద్ర అవక్షేపాలను డ్రిల్‌ చేయటం ద్వారా దక్కన్‌ ట్రాప్స్‌ ఏ కాలానికి సంబంధించినవన్న దానిపై మరింత స్పష్టత వస్తుంది. అగ్నిపర్వతాలు పేలిపోయిన తర్వాత అటు భూమ్మీద, ఇటు సముద్రాల్లోనూ పర్యావరణపరంగా ఎలాంటి మార్పులు వచ్చాయి, వాటి ప్రభావం జీవజాతుల వినాశనంపై ఎలా పడింది అన్న దానిపై వివరాలు లభిస్తాయి. 

* మీ సిద్ధాంతాన్ని నిరూపించటానికి ఎంత కాలం పడుతుంది? 
సముద్ర అవక్షేపాలలో మాకు లభించే ఆధారాలపై ఇది ఆధారపడి ఉంటుంది. అత్యంత విలువైన సమాచారం దొరికినప్పటికీ సిద్ధాంతాన్ని నిరూపించటానికి కొన్ని ఏళ్లు పట్టవచ్చు. 

* రాజమండ్రిలోగానీ ఆంధ్రప్రదేశ్‌లోని మరే ప్రాంతంలోగానీ అగ్నిపర్వతాలు ఒకప్పుడు ఉండేవా? 
ఉన్నవనటానికి ఆధారాలు లేవు. ఆంధ్రప్రదేశ్‌కు పశ్చిమాన ప్రవేశించిన దక్కన్‌ట్రాప్స్‌, గోదావరి నదీ ప్రవాహానికి అనుగుణంగా కృష్ణ-గోదావరి పరీవాహక ప్రాంతాన్ని చేరుకున్నాయి. భౌగోళికంగా ఈ ప్రాంతం 6.5 కోట్ల ఏళ్ల క్రితం ఎలా ఉందో ఇప్పటికీ అలాగే ఉన్నట్టు కనిపిస్తోంది. 

* భారత్‌లోని మరే ఇతర ప్రాంతాలైనా మీ పరిశోధనలో ఉపయోగపడే అవకాశం ఉందా? 
మిగిలిన వాటి సంగతి తెలియదు కానీ కావేరీ పరీవాహక ప్రాంతం మాత్రం ఉపయోగపడే అవకాశం ఉంది. ఇప్పటికే ఇక్కడ చాలా ఏళ్లుగా అనేక మంది శాస్త్రవేత్తలు పరిశోధనలు జరిపారు. ఇటీవలే రూర్కీ ఐఐటీకి చెందిన ఎస్‌.బాజ్‌పాయ్‌ నాగ్‌పూర్‌కు ఉత్తరాన జిలిమిలి అనే గ్రామంలోని ఉప్పునీటి చెలమల్లో ఫొరమ్నిఫెరా శిలాజాలను కనుక్కున్నారు. దక్కన్‌ ట్రాప్స్‌లో ఉన్న అవక్షేపాలను పరిశీలించటం ద్వారానే మహావినాశనం ఎలా జరిగింది? దానికి ముందు, ఆ తర్వాత పరిస్థితులేమిటి అన్నది అంచనా వేయగలం. 
పదేళ్ల ప్రస్థానం
పదండి ముందుకు పదండి త్రోసుకు పోదాం పోదాం పైపైకి... 
ఈ శ్రీశ్రీ గీతం గురించి లారీ పేజ్‌, సెర్జీ బ్రిన్‌లకు తెలిసి ఉండకపోవచ్చు. కానీ, వాళ్లు అక్షరాలా ఆచరిస్తున్నది మాత్రం దానినే. వారి మానసపుత్రిక 'గూగుల్‌' పదేళ్ల ప్రస్థానాన్ని పూర్తి చేసుకొని సాఫ్ట్‌వేర్‌ సీమలో ఎవరికీ అందనంత వేగంతో సాగిపోతోంది.
15 సెప్టెంబర్‌ 1997న పేజ్‌, బ్రిన్‌ google.com డొమైన్‌ నేమ్‌ను రిజిష్టర్‌ చేయించారు. అప్పటికి రెండేళ్ల క్రితమే దానిపై వారి కృషి మొదలైంది. అమెరికాలోని స్టాన్‌ఫర్డ్‌ విశ్వవిద్యాయంలో పీహెచ్‌డీ చేస్తున్న సమయంలో ఒక వినూత్న సెర్చింజిన్‌ తయారీ దిశగా ప్రయత్నాలు ప్రారంభించారు. అప్పటికి వారిద్దరి వయస్సు కేవలం 24 ఏళ్లు. 1998లో ఒక స్నేహితుని ఇంట్లో మొదలైన గూగుల్‌ కార్యకలాపాలు ఈరోజు ప్రపంచమంతటా విస్తరించాయి. యావత్‌ మానవ విజ్ఞానానికి ఎలక్ట్రానిక్‌ కేంద్రంగా భాసిల్లుతున్న గూగుల్‌ ప్రస్థానంలో ముఖ్యాంశాలు... 
* గూగుల్‌ కళ్లు తెరిచే నాటికే నెట్‌లో కొన్ని సెర్చింజిన్‌లు ఉన్నాయి. అవన్నీ కూడా వెబ్‌పేజీలను సెర్చ్‌పదం ఆధారంగా వర్గీకరించేవి. సెర్చ్‌పదం ఏ పేజీలో ఎక్కువ సార్లు కనిపిస్తే దానికి అధిక ప్రాధాన్యత లభించేది. పేజ్‌, బ్రిన్‌లు దీనికి భిన్నమైన పద్ధతిని రూపొందించారు. వెబ్‌పేజీలను వాటికి సంబంధించిన ఇతర సైట్లతో ఉన్న లింకులను బట్టి ప్రాధాన్యం ఇవ్వటం అనే ఈ పద్ధతే గూగుల్‌ను అగ్రస్థానంలో నిలిపింది. 
* అమెరికా గణిత శాస్త్రవేత్త ఎడ్వర్డ్‌ కస్నర్‌ ప్రచారంలో పెట్టిన googol అన్న పదాన్ని తమ సెర్చింజిన్‌ పేరుగా ఎంచుకున్నారు పేజ్‌, బ్రిన్‌లు. ఈ పదం అర్థం 10100. అయితే, అక్షరాలను యథాతథంగా తీసుకోకుండా మార్చారు. 
* కీవర్డ్స్‌ ఆధారంగా వివిధ కంపెనీల ప్రకటనలు సేకరిస్తూ ఇంటర్నెట్‌ వ్యాపారంలో ఒక వినూత్న ధోరణికి నాంది పలికింది గూగుల్‌. 
* గూగుల్‌ విజయంలో కీలకమైన విషయం ఎప్పటికప్పుడు కొత్త రంగాల్లోకి విస్తరించటం.సాధారణ సెర్చింజిన్‌గా నడక ప్రారంభించినా ఆ తర్వాత కాలంలో జీమెయిల్‌, గూగుల్‌ఎర్త్‌, ఆర్కుట్‌ వంటి కొత్త సర్వీసులు మొదలైనాయి. తాజాగా, సెల్‌ఫోన్‌ను కూడా తీసుకొస్తుందన్న ఊహాగానాలు జోరుగా సాగుతున్నాయి. 
* పనికొస్తుందని అనుకున్న ప్రతీ సంస్థను కొనేయటం కూడా గూగుల్‌ వ్యూహంలో ప్రధానమైన అంశం. యూట్యూబ్‌, జాట్‌స్పాట్‌, డబుల్‌క్లిక్‌, పైరాల్యాబ్స్‌, మెజర్‌మ్యాప్‌... ఈ జాబితా చాలా పెద్దది. 
* యువ సారథ్యం ఫలితమేమోగానీ గూగుల్‌ సేవల్లో, కంపెనీలో అదే వేగం, చిలిపితనం కనిపిస్తాయి. ఆ కంపెనీ పాటించే కొన్ని సూత్రాలు ఇవీ... ''పని ఛాలెంజింగ్‌గా ఉండాలికానీ ఆ ఛాలెంజ్‌ మాత్రం సరదాగా ఉండాలి'', ''సూట్‌ వేసుకోకున్నా సీరియస్‌గా ఉండవచ్చు. ఏప్రిల్‌ ఒకటి రోజున గూగుల్‌ ఎలా ఫూల్‌ చేస్తుందా అని ఎదురు చూడటం నెటిజన్లకు అలవాటు. అలాగే, వివిధ దినోత్సవాల సందర్భంగా గూగుల్‌ లోగోను మార్చి కనువిందు చేయటమూ ఆ సంస్థ సంప్రదాయమే. 
* మొత్తం పని సమయంలో 20 శాతాన్ని తమకిష్టమైన ప్రాజెక్టులపై కేటాయించమని సంస్థ ఇంజినీర్లను గూగుల్‌ ప్రోత్సహిస్తుంది. గూగుల్‌ ప్రారంభించే కొత్త సేవల్లో దాదాపు సగం ఈ 20 శాతం ఆలోచనల్లోంచే పుట్టుకొస్తున్నాయి 
 ఫేస్‌బుక్‌ వరాలు
సోషల్‌ నెట్‌వర్కింగ్‌ వెబ్‌సైట్‌ ఫేస్‌బుక్‌ సాఫ్ట్‌వేర్‌ డెవలపర్స్‌పై కాసుల వర్షం కురిపించనుంది. కొత్తదనంతో నెటిజన్లను ఆకట్టుకునేలా ప్రొగ్రామ్స్‌ను రూపొందించిన వారికి 1,25,000 డాలర్ల (దాదాపు రూ.5 కోట్లు) రివార్డు ఇస్తామని ఫేస్‌బుక్‌ ప్రకటించింది.
బ్రిటన్లో ఐఫోన్‌
యాపిల్‌ కంపెనీ తమ ఐఫోన్‌ను బ్రిటన్లో ప్రవేశపెట్టింది. ముందుగా వూహించినట్టుగానే ఆక్సిజన్‌ కంపెనీతో కలిసి తీసుకొచ్చింది. ఈ ఫోన్‌ మెమరీ 8జీబీ. త్వరలో మరింత పెంచే ఆలోచన ఉంది. దీంట్లో ప్రవేశపెట్టిన EDGE అనే కొత్త టెక్నాలజీతో GPRS కంటే మెరుగ్గా డేటాని డౌన్‌లోడ్‌ చేసుకోవచ్చు. 
యాహూ నుంచి మాష్‌
తన మొదటి వైఫల్యం (యాహూ 360) తర్వాత మరోసారి సోషల్‌ నెట్‌వర్కింగ్‌లో తనదైన ముద్రవేయడానికి యాహూ రంగంలోకి దిగింది. మాష్‌ పేరుతో కొత్త సైట్‌ను ప్రారంభించింది. దీంట్లో యూజర్‌ తనది మాత్రమే కాకుండా స్నేహితుల ప్రొఫైల్స్‌ని కూడా తయారు చేయవచ్చు, ఎడిట్‌ చేయవచ్చు. లేఅవుట్‌ కోసం guestbook, myfacebook, youtube లాంటి వెబ్‌సైట్స్‌తో ప్రత్యేక మ్యాడ్యూల్‌ని తయారు చేసుకొవచ్చు.  
ఎన్నెన్నో మజిలీలు...
దేశ విదేశాలకు చెందిన శాస్త్రవేత్తలెందరినో మన రాష్ట్ర రాజధానికి తీసుకొచ్చిన అంతర్జాతీయ అంతరిక్ష సదస్సుకు ఈసారి అరుదైన ప్రత్యేకతలున్నాయి. తొలి కృత్రిమ ఉపగ్రహం నింగికెగిరి ఈ ఏడాదితో 50 ఏళ్లవుతోంది. సోవియట్‌ రష్యా ప్రయోగించిన స్పుత్నిక్‌ 1 సైన్స్‌రంగంలోనే కాదు మానవ చరిత్రలోనే ఒక కొత్త అధ్యాయాన్ని ప్రారంభించింది. రష్యాకు పోటీగా అమెరికా కూడా రంగంలోకి దిగి అనేక అద్భుతాలను ఆవిష్కరించింది. అంత కీలకమైన స్పుత్నిక్‌ ప్రయోగానికే నేపథ్యంగా పని చేసిన అంతర్జాతీయ భూభౌతిక సంవత్సరానికి కూడా 50 ఏళ్లు పూర్త్తెనాయి. ఇక ఖగోళాన్ని శాంతియుత ప్రయోజనాలకే తప్ప స్వార్థపూరిత అవసరాలకు వాడుకోకూడదంటూ ప్రపంచ దేశాలను కట్టడి చేసిన అంతరిక్ష ఒప్పందమూ 2007తో 4 దశాబ్దాలను పూర్తి చేసుకుంది. వీటన్నింటి సమాహారం మీకోసం...
మైలురాళ్లు 
4 అక్టోబర్‌ 1957 
తొలి కృత్రిమ ఉపగ్రహం స్పుత్నిక్‌ నింగికెగిరింది. మనిషి తయారు చేసిన ఒక వస్తువు అంతరిక్షంలో ప్రయాణించటం ఇదే ప్రథమం. 23 అంగుళాల వ్యాసం, 184 పౌండ్ల బరువున్న స్పుత్నిక్‌ 1440 సార్లు భూమి చుట్టూ తిరిగి వాతావరణంలోకి తిరిగి వస్తూ 4 జనవరి 1958న మండిపోయింది. 
3 నవంబర్‌ 1957 
అంతరిక్షంలో పరిస్థితులు శరీరంపై ఎలాంటి ప్రభావం చూపుతాయో తెలుసుకోవటానికి సోవియట్‌ యూనియన్‌ లైకా అనే కుక్కను భూకక్ష్యలోకి పంపించింది. అంతరిక్షానికి వెళ్లిన తొలి జంతువుగా లైకా పేరు నిలిచిపోయింది. 

31 జనవరి 1958 
సోవియట్‌ యూనియన్‌కు పోటీగా అమెరికా ఆగమేఘాల మీద తలపెట్టిన పరిశోధనలు ఫలించిన వేళ ఇది. ఆ దేశం తొలి ఉపగ్రహం 'ఎక్స్‌ప్లోరర్‌' విజయవంతంగా పైకి ఎగిసింది. 

12 ఏప్రిల్‌ 1961 
సోవియట్‌ యూనియన్‌కు చెందిన వ్యోమగామి యూరీ గగారిన్‌ అంతరిక్షాన్ని సందర్శించిన తొలి వ్యక్తిగా సంచలనం సృష్టించారు. 

16 జూన్‌ 1963 
మరోసారి సోవియట్‌ వార్తల్లో నిలిచింది. ఆ దేశానికి చెందిన వాలెంతినా తెరిష్కోవా అంతరిక్షంలో ప్రయాణించిన తొలి మహిళగా రికార్డు నెలకొల్పారు. 

20 జులై 1969 
ఖగోళంపై తిరుగులేని ఆధిపత్యాన్ని కనబరుస్తున్న సోవియట్‌ రష్యాను సవాల్‌ చేస్తూ అమెరికా తన సామర్థ్యాన్ని ప్రదర్శించిన రోజు. అమెరికా వ్యోమగాములు నీల్‌ ఆర్మ్‌స్ట్రాంగ్‌, ఎడ్విన్‌ ఎల్‌డ్రిన్‌ జూనియర్‌ చంద్రునిపై కాలు మోపారు. 

15 డిసెంబర్‌ 1970 
మనిషి అన్వేషణ సౌరకుటుంబంలోని ఇతర గ్రహాలకూ విస్తరించింది. అమెరికా ప్రయోగించిన వెనెరా 7 అనే రాబోట్‌ (ప్రోబ్‌) శుక్రగ్రహంపై దిగింది ఈ రోజే. వెనెరా 23 నిమిషాలపాటు అక్కడి పరిస్థితులకు సంబంధించిన సమాచారాన్ని ప్రసారం చేసింది. 

20 జులై 1976 
అమెరికా అంతరిక్ష పరిశోధన సంస్థ ప్రోబ్‌ వైకింగ్‌ అంగారకున్ని చేరింది. 

1979 
వొయేజర్‌ 1 వ్యోమనౌక గురుగ్రహం సమీపంలోంచి వెళుతూ దాని ఉపగ్రహం 'లొ'పైన ఎగిసిపడుతున్న అగ్నిపర్వతాలను చిత్రీకరించింది. 

28 జనవరి 1986 
అమెరికా వ్యోమనౌక ఛాలెంజర్‌ నింగికెగిరిన 73 సెకన్ల తర్వాత పేలిపోయింది. 

24 ఏప్రిల్‌ 1990 
ఖగోళ రహస్యాలను ఎన్నింటినో అరటి పండు ఒలిచిపెట్టినట్టు చూపించిన హబుల్‌ టెలిస్కోపును ఈ రోజే ప్రయోగించారు. 

20 నవంబర్‌ 1998 
సైన్స్‌ చరిత్రలోనే అతి పెద్ద ప్రయోగానికి తెర లేచిన రోజు. అంతర్జాతీయ అంతరిక్ష కేంద్రం నిర్మాణానికి అవసరమైన సామాగ్రిని తొలిసారిగా తరలించారు. 

12 ఫిబ్రవరి 2001 
విశ్వరహస్యాలను తెలుసుకోవటంలో గ్రహశకలాలు బాగా ఉపయోగపడతాయి అన్న అంచనాల మేరకు తొలిసారిగా నాసా షూమేకర్‌ అనే వ్యోమనౌకను ఎరోస్‌ అనే శకలంపైకి పంపింది. 

28 ఏప్రిల్‌ 2001 
అంతరిక్షంలోకి వ్యోమగాములే కాదు సాధారణ వ్యక్తులూ వెళ్లి రావచ్చని డెన్నిస్‌ టిటో నిరూపించాడు. తొలి ఖగోళ యాత్రికునిగా చరిత్ర సృష్టించిన టిటో తన ప్రయాణం కోసం 2 కోట్ల డాలర్లను నాసాకు చెల్లించాడు. 

1 ఫిబ్రవరి 2003 
నాసా వ్యోమనౌక కొలంబియా భూవాతావరణంలోకి తిరిగి వస్తూ పేలిపోయింది. ఈ దుర్ఘటనలో భారత సంతతికి చెందిన కల్పనాచావ్లా కూడా మరణించారు. 

15 అక్టోబర్‌ 2003 
అంతరిక్షానికి వ్యోమగాములను స్వంతంగా పంపిన దేశాల జాబితాలోకి చైనా కూడా చేరింది. ఆ దేశ వ్యోమగామి యాంగ్‌ లివీ భూకక్ష్యలో ప్రయాణించి వచ్చారు. 

జనవరి 2004 
నాసా పంపిన రోవర్లు అందించిన సమాచారం వల్ల అంగారకునిపై గతంలో సముద్రాలు ఉండేవని తెలిసింది. 

14 జనవరి 2004 
కొలంబియా ప్రమాదం దరిమిలా పునర్విమర్శ చేసుకున్న నాసా, దీర్ఘలక్ష్యాలను పక్కనబెట్టి సమీపంలో ఉన్న వాటిని పరిశోధించాలని నిర్ణయించుకుంది. దాని ఫలితంగా తిరిగి చంద్రుడు ఆ దేశ అంతరిక్ష పరిశోధనల ఎజెండాలో చేరాడు. చంద్రుడు, అంగారకుడు లక్ష్యాలుగా అమెరికా అధ్యక్షుడు జార్జిబుష్‌ ఒక ప్రణాళికను విడుదల చేశారు. 

21 జూన్‌ 2004 
ఇప్పటి వరకూ ప్రభుత్వాలకే పరిమితమైన ఖగోళ పరిశోధనలు ప్రైవేటు రంగంలోనూ మొదలైన రోజు. అమెరికాకు చెందిన స్పేస్‌షిప్‌ వన్‌ తొలి ప్రైవేటు వ్యోమనౌకగా పేరు సంపాదించుకుంది. 

14 జనవరి 2005 
నాసా గతంలో పంపిన హ్యూగిన్స్‌ ప్రోబ్‌ శని ఉపగ్రహాల్లో అతిపెద్దదైన టైటాన్‌పై దిగింది. 

15 జనవరి 2007 
భూమికి సమీపంలో ఉన్న తోకచుక్కపైకి వెళ్లి అక్కడి మట్టిని సేకరించుకొని వచ్చింది స్టార్‌డస్ట్‌. 

త్రివర్ణపతాక రెపరెపలు
అంతరిక్ష ప్రయోగాల్లోకి మన దేశం కాస్త ఆలస్యంగానే ప్రవేశించినా అగ్రదేశాలకు ధీటుగా తనదైన ముద్రను వేయగలిగింది. ప్రఖ్యాత శాస్త్రవేత్త విక్రం సారాభాయ్‌ దిశానిర్దేశంలో మొదలైన పరిశోధనలు దేశ అవసరాలకు అనుగుణంగా కొనసాగాయి. ఈ విషయంలో భారత్‌ నుంచి అన్ని దేశాలూ నేర్చుకోవాల్సింది ఎంతో ఉందని ప్రస్తుత అంతర్జాతీయ అంతరిక్ష సమాఖ్య అధ్యక్షుడు జేమ్స్‌ జిమ్మర్‌మ్యాన్‌ పేర్కొనటం గమనార్హం. 
భారత్‌ రూపొందించిన వ్యోమనౌకలన్నీ రెండు రకాలు. ఒకటి, ఇండియన్‌ నేషనల్‌ శాటిలైట్‌ సిస్టమ్‌ (ఇన్‌శాట్‌), రెండోది, ఇండియన్‌ రిమోట్‌ సెన్సింగ్‌ శాటిలైట్‌ సిస్టమ్‌ (ఐఆర్‌ఎస్‌). 
ఇన్‌శాట్‌ 
1983లో మొదలైన ఇన్‌శాట్‌ ఉపగ్రహ వ్యవస్థ టెలికమ్యూనికేషన్లు, టెలివిజన్‌, రేడియో, వాతావరణ అధ్యయనం, ప్రకృతి విపత్తుల హెచ్చరిక, టెలీమెడిసిన్‌ మొదలైన రంగాల్లో ప్రయోజనాలను అందిస్తోంది. 

ఐఆర్‌ఎస్‌ 
1988లో మొదలైన ఐఆర్‌ఎస్‌ ఉపగ్రహాలు ద్వారా వ్యవసాయం, నీటి వనరులు, పట్టణాభివృద్ధి, ఖనిజాలు, పర్యావరణం, అరణ్యాలు, సముద్రాలు తదితర రంగాల సమాచారాన్ని అందజేస్తోంది. అతి పెద్ద ఐఆర్‌ఎస్‌ వ్యవస్థను కలిగి ఉన్న దేశంగా భారత్‌ ప్రపంచంలోనే అగ్ర స్థానంలో ఉంది. 

ఉపగ్రహ వాహక నౌకలు 
ఉపగ్రహాలను నిర్దేశిత కక్ష్యల్లో ప్రవేశపెట్టటానికి భారత్‌ సొంతంగా నౌకలను రూపొందించింది. ఇవి రెండు రకాలు, పోలార్‌ శాటిలైట్‌ లాంచ్‌ వెహికిల్‌ (పీఎస్‌ఎల్‌వి), జియోసింక్రనస్‌ శాటిలైట్‌ లాంచ్‌ వెహికిల్‌ (జీఎస్‌ఎల్‌వి). పీఎస్‌ఎల్‌వీ 1600 కిలోల బరువున్న ఉపగ్రహాలను 620 కిలోమీటర్ల polar sun synchronous కక్ష్య వరకూ తీసుకెళ్లగలదు. జీఎస్‌ఎల్‌వీ 2000 కిలోల ఉపగ్రహాన్ని Geosynchronous Transfer కక్ష్యలోకి చేర్చగలదు. వీటికి తోడుగా జీఎస్‌ఎల్‌వీ మార్క్‌ 3 ని భారత్‌ అభివృద్ధిపరుస్తోంది. ఇది 4000 కిలోల ఉపగ్రహాలను కూడా GTO వరకూ తీసుకెళ్తుంది. 

భవిష్యత్తు 
* ఉపగ్రహ వాహక నౌకలను ఒక్కసారి మాత్రమే ఉపయోగించుకునే పరిస్థితి ప్రస్తుతం ఉంది. ఈ నేపథ్యంలో తిరిగి ఉపయోగించుకోగల నౌకల తయారీకి ఇస్రో పరిశోధనలు జరుపుతోంది. ఇటీవలే 550 కిలోల క్యాప్సూల్‌ను అంతరిక్షంలోకి పంపించి అక్కడ కొన్ని ప్రయోగాలు నిర్వహించింది. తర్వాత దాని కక్ష్యను మార్చి తిరిగి భూమిమీదికి మళ్లించి బంగాళాఖాతం నుంచి సేకరించింది. 
* చంద్రునిపై భారత్‌ ముద్ర వేసే ప్రాజెక్టు చంద్రయాన్‌-1. చంద్రుని ఉపరితలానికి 100 కిలోమీటర్ల పైన తిరుగుతూ ఒక వ్యోమనౌక అక్కడి భౌతిక, రసాయనిక పరిస్థితులను విశ్లేషిస్తుంది. వచ్చే ఏడాది ఇస్రో ఈ వ్యోమనౌకను ప్రయోగించనుంది. 
*ASTROSATపేరుతో ఖగోళ పరిశోధనకే ప్రత్యేకమైన వ్యోమనౌకను కూడా త్వరలో పంపే యోచన ఉంది.
 
నేపథ్యం
అంతర్జాతీయ భూభౌతిక సంవత్సరాన్ని (ఐజివై) నిర్వహించి సరిగ్గా అర్ధ శతాబ్దం అవుతోంది. 1 జులై 1957 నుంచి 31 డిసెంబర్‌ 1958 వరకూ ఇది జరిగింది. అప్పట్లో రాకెట్లు, రాడార్లు, కంప్యూటర్లు వంటి అత్యాధునిక పరికరాల ఆవిష్కరణలు జరిగిన నేపథ్యంలో ప్రపంచ వ్యాప్తంగా భూభౌతిక సంవత్సరాన్ని నిర్వహించాలని అప్పటి ప్రఖ్యాత శాస్త్రవేత్తలు ఫ్రెడ్‌ సింగర్‌, లాయిడ్‌ బెర్క్‌నర్‌, హారీ వెస్త్టెన్‌ తదితరులు భావించారు. ఆ నేపథ్యంలోంచే ఐజీవై పుట్టింది. సూర్యునిలో జరిగే మార్పులు (సోలార్‌ యాక్టివిటీ) 1957-58 ప్రాంతంలో ఉధృతంగా ఉన్న సందర్భంగా అదే సమయాన్ని ఎంచుకొని ఐజీవైని నిర్వహించారు. దీనిని పురస్కరించుకొనే సోవియట్‌ యూనియన్‌ స్పుత్నిక్‌1ని, అమెరికా ఎక్స్‌ప్లోరర్‌1ని ప్రయోగించాయి. 
శాంతి కోసమే ఖగోళం
అంతరిక్షాన్ని దుర్వినియోగపరచకుండా ప్రపంచ దేశాలు ఉమ్మడిగా కుదుర్చుకున్న 'ఔటర్‌స్పేస్‌ ఒప్పందానికి ఈ ఏడాదితో 40 ఏళ్లు. 10 అక్టోబర్‌ 1967న అమల్లోకి వచ్చిన ఈ ఒప్పందం అంతర్జాతీయ అంతరిక్ష చట్టానికి మూలంగా నిలిచింది. దీని ప్రకారం, సభ్య దేశాలు అణ్వాయుధాలు, భారీ విధ్వంసక ఆయుధాలు మొదలైన వాటిని భూ కక్ష్యలో, చంద్రునిపై, మరే ఇతర ఖగోళ ప్రాంతాల్లోనూ నిలిపి ఉంచటం నిషిద్దం. ఖగోళాన్ని శాంతియుత ప్రయోజనాలకు అది కూడా నిర్దేశిత పరిమితుల్లోనే వాడుకోవాలి 
సహకారమే కీలకం
ప్రచ్ఛన్న యుద్ధం ప్రపంచాన్ని కమ్ముకున్న సమయంలో.. అంతరిక్ష పరిశోధన సంస్థల మధ్య సహకారం సంగతి అలా ఉంచి మాట్లాడుకునే పరిస్థితులు కూడా ఉండేవి కావు. అలాంటిది వివిధ దేశాల అంతరిక్ష పరిశోధన సంస్థల అధిపతులు ఒక చోట కలిసి.. భవిష్యత్‌ ప్రణాళికల గురించి చర్చిస్తే.... 58వ అంతర్జాతీయ అంతరిక్ష సదస్సు ఇలాంటి అపూర్వ ఘట్టానికి వేదికగా నిలిచింది. ఈ సందర్భంగా వారు వ్యక్తికరించిన అభిప్రాయాలు సంక్షిప్తంగా..
మూడేళ్లలో శాటిలైట్‌ ఫోన్‌ 
- మాధవన్‌ నాయర్‌, ఇస్రో ఛైర్మన్‌ 
మరో మూడేళ్లలో శాటిలైట్‌ ఫోన్లు భారత్‌లో అందరికి అందుబాటులోకి వస్తాయి. సెల్‌ఫోన్లలో టీవీ ప్రసారాలను అందజేసే టెక్నాలజీ కోసం ప్రత్యేకంగా ఒక ఉపగ్రహాన్ని ప్రయోగించనున్నాం. ఇకపై భారతీయ అంతరిక్ష పరిశోధనలు చవక టెక్నాలజీల అభివృద్ధే లక్ష్యంగా సాగుతాయి. 
చంద్రుడిపై స్థావరం 
- మైఖేల్‌ గ్రిఫిన్‌, అమెరికా అంతరిక్ష పరిశోధన సంస్థ (నాసా) 
మా ఆర్థిక వ్యవస్థలో సౌర కుటుంబ పరిశోధన ఒక అంశం. అంతరిక్ష ప్రయోగాలకు అమెరికా ఇచ్చే ప్రాధాన్యతకు ఇది ఉదాహరణ. చంద్రునిపైకి మళ్లీ వెళ్లి అక్కడ స్థావరాన్ని ఏర్పాటు చేసే దిశగా మా ప్రయోగాలు నడుస్తున్నాయి. ఆ తర్వాత అంగారకుడు లక్ష్యంగా ముందుకు వెళతాం. 2037లో అంగారకునిపైకి వ్యోమగాములను పంపగలమని భావిస్తున్నా. 

సంయుక్త కృషి 
- లారియర్‌ బొసివర్ట్‌, కెనడా అంతరిక్ష పరిశోధన సంస్థ 
గ్లోబల్‌ వార్మింగ్‌ తదితర సమస్యల నేపథ్యంలో భూ వాతావరణాన్ని పరిశీలించే ఉపగ్రహాల ప్రయోగాలను వివిధ దేశాలు సంయుక్తంగా చేపట్టాలి. పరస్పరం సమాచారం ఇచ్చిపుచ్చుకోవాలి. అప్పుడే అంతరిక్ష పరిశోధనల ఫలితాలు మానవాళి అంతటినీ చేరతాయి. అధిక వ్యయంతో చేపట్టే ప్రాజెక్టుల విషయంలో మేం ఇతర దేశాలతో కలవటానికి సిద్ధంగా ఉన్నాం. 

ఇంకా మెరుగుపడాలి 
- జీన్‌ జాక్వస్‌ డొర్డెయిన్‌, యూరప్‌ అంతరిక్ష పరిశోధన సంస్థ 
అంతరిక్ష పరిశోధనల్లో ఎన్ని అద్భుతాలు సాధిస్తున్నా అవసరాలతో పోలిస్తే సరిపోని పరిస్థితే కనిపిస్తోంది. ప్రకృతి విపత్తులను ముందుగానే పసిగట్టటం, వాతావరణ పరిస్థితులను అంచనా వేయటం అత్యంత సంక్లిష్టమైన విషయం. వీటికి సంబంధించి ప్రగతి సాధించాలంటే మరో 25 ఏళ్త్లెనా పడుతుందని భావిస్తున్నా. వివిధ దేశాలతో సహకారానికి మేం అత్యధిక ప్రాధాన్యం ఇస్తున్నాం. అభివృద్ధి చెందిన దేశాలతోనే కాకుండా ఆఫ్రికా దేశాలతోనూ మేం భాగస్వామ్యం నెరుపుతున్నాం. 

మూడు దశల ప్రణాళిక 
- అనటోలి పర్మినోవ్‌, రష్యా ఫెడరల్‌ స్పేస్‌ ఏజెన్సీ 
అంతరిక్ష పరిశోధనల్లో ఒకప్పటి మా స్థానాన్ని పదిలపరుచుకుంటూనే ముందుకు వెళతాం. 2040 వరకూ మూడు దశలుగా ప్రణాళికను అమలుపరుస్తున్నాం. అంతర్జాతీయ అంతరిక్ష కేంద్ర నిర్మాణం, భవిష్యత్‌ ప్రయోగాలకు అవసరమయ్యే మౌలిక అవసరాల ఏర్పాటు, చంద్రునితో పాటు సౌర కుటుంబ గ్రహాల అన్వేషణ, రోబో శాటిలైట్‌లు... మొదలైనవి మా ప్రాధాన్య అంశాలు. అంతరిక్ష రవాణాకు అనుసరిస్తున్న పద్ధతులను మరింత మెరుగుపరిచి వ్యయాన్ని తగ్గించాలి. అప్పుడే అంతరిక్ష పర్యాటకం అభివృద్ధి చెందుతుంది. 

శాంతి కోసం 
- సున్‌ లయన్‌, చైనా జాతీయ అంతరిక్ష సంస్థ 
అంతరిక్ష విజ్ఞానం శాంతియుత ప్రయోజనాలకే ఉపయోగపడాలి, ప్రజల జీవన ప్రమాణాలను మెరుగుపరచాలి అన్న లక్ష్యాలకు అనుగుణంగా మా పరిశోధనలు కొనసాగుతున్నాయి. ఇందుకు అనుగుణంగానే రష్యా, యూరప్‌ తదితర దేశాలతో ఒప్పందాలను కుదుర్చుకుంటున్నాం. ఈ ఏడాది చివరికి చంద్రునిపైకి ఉపగ్రహాన్ని పంపించే ప్రయత్నాల్లో ఉన్నాం. సొంత ఉపగ్రహ నిర్దేశక వ్యవస్థను ఏర్పాటు చేసే ఆలోచన కూడా ఉంది. 

ప్రజల భాగస్వామ్యం 
- కీజీ తచికవ, జపాన్‌ ఏరోస్పేస్‌ ఎక్స్‌ప్లొరేషన్‌ ఏజెన్సీ 
సెలెన్‌ ఉపగ్రహాన్ని ఇటీవలే చంద్రునిపైకి పంపిన విషయం తెలిసిందే. భవిష్యత్తులో మా దేశ వ్యోమగాములను అంతరిక్షంలోకి పంపే ప్రయత్నాలు చేస్తున్నాం. అంతరిక్ష పరిశోధనల్లో ప్రజలను భాగస్వాములను చేయటంపై మేం అత్యధిక ప్రాధాన్యం ఇస్తుంది. ఉపగ్రహాలకు పేర్లు పెట్టే అవకాశాన్ని ఇస్తున్నాం. విద్యార్థులకు పాఠశాల స్థాయి నుంచే శిక్షణనిస్తున్నాం. అంతరిక్ష పరిశోధనలకు వివిధ దేశాల మధ్య సహకారం అన్నది చాలా కీలకమైన అంశం. 
రానున్నది ఏరోజెల్‌ యుగం
1000 డిగ్రీల సెంటీగ్రేడ్‌ ఉష్ణోగ్రత కూడా ఏమీ చేయలేదు డైనమైట్‌ పక్కనే పేలినా చెక్కు చెదరదు బరువు చూద్దామా అంటే దూదికన్నా తేలిక ఆ అద్భుత పదార్థమే ఏరోజెల్‌
రాతి యుగం, లోహ యుగం అంటూ మానవ సమాజంలోని విభిన్న దశలకు చరిత్రకారులు పేర్లు పెట్టారు. ఆయా కాలాల్లో ఆ పదార్థాలు అంతటి ప్రాధాన్యం వహించాయి. ఆధునిక సమాజంలోనూ అల్యూమినియం, ప్లాస్టిక్‌, ప్రస్తుతం సిలికాన్‌ అటువంటి ప్రాధాన్యాన్ని కలిగి ఉన్నాయి. మరి, భవిష్యత్తు మాటో? నిస్సందేహంగా ఏరోజెల్‌దే అంటున్నారు శాస్త్రవేత్తలు. 
ఘనమే కానీ వాయువు 
ఇప్పటి వరకూ మనకు తెలిసిన పదార్థాలన్నింటిలోకి అతి తక్కువ సాంద్రత ఉన్నది ఏరోజెలే. ఘనపదార్థమే అయినా దాంట్లో ఉండేదంతా (99 శాతం) వాయువే. దానివల్ల పొగలాగా పారదర్శకంగా కనిపిస్తుంది. ఈ రూపం వల్లే గడ్డకట్టిన వాయువు అన్న పేరు కూడా దానికి స్థిరపడిపోయింది. ఏరోజెల్‌లో అత్యంత సూక్ష్మమైన రంధ్రాలు కోట్ల సంఖ్యలో ఉంటాయి. ఒక ఘనపు సెంటీమీటరు ఏరోజెల్‌ను పొరగా పరుస్తూ వెళితే ఫుట్‌బాల్‌ గ్రౌండ్‌ మొత్తాన్ని కప్పేస్తుందని పరిశోధకులు పేర్కొంటారు. ఈ అసాధారణ నిర్మాణమే దాని అద్భుత సామర్థ్యానికి కారణం. ఈ విషయంలో కొన్ని ఉదాహరణలు చూద్దాం. 

* ఒక లోహపు రేకుపై ఆరు మిల్లీమీటర్ల ఏరోజెల్‌ను పూతగా పూసి రేకు పక్కనే డైనమైట్‌ పేల్చినా చెక్కుచెదరకుండా అలాగే ఉంది. 
* ఉష్ణనిరోధకతలో ఏరోజెల్‌ది అద్భుతమైన సామర్థ్యం. -130 డిగ్రీల సెంటీగ్రేడ్‌ నుంచి 1200 డిగ్రీల సెంటీగ్రేడ్‌ వరకూ ఉష్ణోగ్రతలను నిరోధిస్తుంది. కారణం, ఉష్ణ సరఫరాకు సంబంధించిన convection, conduction, radiation అనే మూడు ప్రక్రియలను ఇది రద్దు చేస్తుంది. ఇటీవల ఎవరెస్ట్‌ శిఖరాన్ని అధిరోహించిన బ్రిటీష్‌ పర్వతారోహకురాలు ఆనీ పర్మెంటర్‌, ఏరోజెల్‌తో చేసిన తన బూట్లు చలిని పూర్తిగా ఆపటమే కాదు వేడిని కలిగించాయని పేర్కొన్నారు. 
* పర్యావరణ పరిరక్షణలోనూ ఏరోజెల్‌ ఉపయోగపడుతోంది. దాంట్లో ఉండే సూక్ష్మరంధ్రాల కారణంగా దాన్ని నీటిశుద్ధికి వినియోగించవచ్చు. హానికార కాలుష్యాలను పీల్చివేస్తుంది. 

నీటి స్థానంలో వాయువు 
జెల్‌ నుంచి నీటిని తొలగించి దాని స్థానంలో వాయువును నింపటం ద్వారా ఏరోజెల్‌ను తయారు చేస్తారు. జెల్‌గా అల్యూమినియం వంటి లోహాల నుంచి సిలికా, కార్బన్‌ వంటి పదార్థాల వరకూ ఉపయోగిస్తారు. తయారీలో సూపర్‌ క్రిటికల్‌ డ్రయింగ్‌ అనే ప్రక్రియ కీలక పాత్ర వహిస్తుంది. మామూలుగా ఒక ఘన పదార్థంలో ఉన్న ద్రవాన్ని ఆవిరి చేసి తొలగిస్తే ఆ పదార్థ నిర్మాణం ధ్వంసమవుతుంది. సూపర్‌ క్రిటికల్‌ డ్రయింగ్‌ అటువంటిది జరగకుండా చూస్తుంది. 

1931లో అమెరికా రసాయన శాస్త్రవేత్త స్టీవెన్‌ కిస్ట్లర్‌ తన స్నేహితునితో వేసుకున్న ఒక పందెంలో భాగంగా తొలిసారిగా ఏరోజెల్‌ను రూపొందించారు. మొదట్లో సిలికా జెల్‌లకు మాత్రమే పరిమితమైనప్పటికీ ఆ తర్వాత అల్యూమినా, క్రోమియా, టిన్‌ ఆక్సైడ్‌తోనూ ఏరోజెల్‌లు రూపుదిద్దుకున్నాయి. అయితే, ఇవి చాలా ఏళ్ల వరకూ ప్రయోగశాలలకే పరిమితమైనాయి. కారణం, అప్పటి టెక్నాలజీ పరిమితుల వల్ల అవి చాలా పెళుసుగా తయారయ్యేవి. ఉత్పత్తి వ్యయం కూడా విపరీతం. ఈ నేపథ్యంలో చాలాకాలంపాటు శాస్త్రవేత్తల పరిశోధన అంశంగానే ఉండిపోయాయి. సాంకేతిక ప్రగతి కారణంగా గత దశాబ్దం నుంచే ఏరోజెల్‌ వెలుగులోకి వచ్చింది. అమెరికా అంతరిక్ష పరిశోధన సంస్థ (నాసా) 1999లో ప్రయోగించిన స్టార్‌డస్ట్‌ ప్రోబ్‌ తయారీలో ఏరోజెల్‌ను ఉపయోగించింది. ఒక తోకచుక్కపైకి వెళ్లిన స్టార్‌డస్ట్‌ అక్కడి మట్టిని సేకరించుకొని విజయవంతంగా గత ఏడాది తిరిగి వచ్చింది. ఈ విజయంలో కీలక స్థానం ఏరోజెల్‌దే. ప్రస్తుతం దీనిపై నాసా మరిన్ని పరిశోధనలు జరుపుతోంది. 2018లో అమెరికా తలపెట్టిన మానవ సహిత అంగారక యాత్రకు అవసరమయ్యే స్పేస్‌సూట్‌ల కోసం మరింత మెరుగైన ఏరోజెల్‌ను అభివృద్ధి పరుస్తోంది. 

టెన్నిస్‌ రాకెట్లలోనూ 
క్రీడాసామాగ్రిని తయారు చేసే డన్‌లప్‌ కంపెనీ కూడా ఏరోజెల్‌తో స్క్వాష్‌, టెన్నిస్‌ రాకెట్లను రూపొందించింది. ఇవి సాధారణ రాకెట్ల కన్నా సమర్థంగా ఉన్నాయని తెలుస్తోంది. హుగోబాస్‌ అనే కంపెనీ చలికాలంలో వేసుకునే కోట్లను తయారు చేసింది. కానీ, అవి బాగా వేడిగా ఉన్నాయన్న ఫిర్యాదులు రావటంతో వెనక్కి తీసుకుంది. ప్రస్తుతం పరిశోధకులు ఏరోజెల్‌ ఉపయోగాలపై విస్తృతంగా ప్రయోగాలు జరుపుతున్నారు. ప్లాటినంతో తయారైన ఏరోజెల్‌ ద్వారా హైడ్రోజన్‌ ఉత్పత్తి చేయవచ్చని కొందరు అంటున్నారు. అమెరికాలోని నార్త్‌వెస్టర్న్‌ విశ్వవిద్యాలయానికి చెందిన మర్కౌరీ కనడ్జిడిస్‌ నీళ్ల నుంచి సీసం, పాదరసం వంటి కలుషితాలను తొలగించే ఏరోజెల్‌ను తయారు చేశారు. ''రేపటి రోజుల్లో సమాజం, ఆభరణాల నుంచి గృహ నిర్మాణం వరకూ, నీటి ఫిల్టర్ల నుంచి బాంబు నిరోధక వాహనాల వరకూ అన్నింట్లోనూ ఏరోజెల్‌ను వాడుతుంది చూడండి.'' అంటున్నారు మౌర్కౌరీ. 
సైబర్‌ మాఫియా
''సైబర్‌క్రైమ్‌ ఇప్పుడో ఉపాధి రంగంగా మారిపోయింది. దాంట్లోకి ప్రవేశిస్తున్న వ్యక్తులు తమ లక్ష్యాలను చేరుకోవటానికి కార్పొరేట్‌ కంపెనీల తరహాలో పక్కా ప్రణాళికలను అమలుపరుస్తున్నారు.'' - కంప్యూటర్‌ నేరాలపై సిమాంటెక్‌ విడుదల చేసిన తాజా నివేదిక చెబుతున్న విషయం ఇది.
ఈ ఏడాది జనవరి నుంచి జూన్‌ వరకూ జరిగిన సైబర్‌ నేరాలపై సిమాంటెక్‌ నివేదికను విడుదల చేసింది. అమెరికాకు చెందిన ఈ కంపెనీ ఆరు నెలలకొకసారి విడుదల చేసే రిపోర్టులకు అంతర్జాతీయ గుర్తింపు ఉంది. ప్రపంచ వ్యాప్తంగా సుమారు 12 కోట్ల కంప్యూటర్లు సిమాంటెక్‌ యాంటీవైరస్‌ సాఫ్ట్‌వేర్‌ను ఉపయోగిస్తున్నాయి. వీటి ద్వారా లభించే సమాచారంతోపాటు, వైరస్‌లను ఆకర్షించటానికే రూపొందించిన మరో 20 లక్షల ఈ-మెయిల్‌ ఎకౌంట్‌లు అందించే వివరాల సాయంతో సిమాంటెక్‌ తన అధ్యయనం నిర్వహించింది. 180 దేశాల్లో ఏర్పాటు చేసిన 40 వేల సెన్సర్లు కూడా ఈ సర్వేలో కీలకపాత్ర వహించాయి. ఇంత భారీస్థాయిలో జరిగిన ఈ అధ్యయనం ఆందోళన కలిగించే రెండు అంశాలను వెల్లడించింది. ఒకటి, సైబర్‌ నేరగాళ్లు తమ నైపుణ్యాన్ని అంతకంతకూ పెంచుకోవటం. రెండు, ఆ దాడులను కూడా ఒక వ్యాపారంలాగా పకడ్బందీగా నిర్వహించటం. 
అన్నీ సిద్ధం 
ఇతరుల పీసీలలోకి చొరబడి వారి వ్యక్తిగత సమాచారాన్ని దొంగిలించటానికి ఉపయోగపడేలా నేరగాళ్లు టూల్‌కిట్లను రూపొందిస్తున్నారు. 300-800 డాలర్ల ఖరీదుండే ఈ టూల్‌కిట్లలో అవసరమైన సాఫ్ట్‌వేర్లు అన్నీ ఉంటాయి. సైబర్‌ దాడుల్లో వీటి పాత్ర చాలా కీలకంగా మారింది. ఎంప్యాక్‌ అనేది ఇటీవల చాలా ప్రాచుర్యంలోకి వచ్చింది. దీన్ని కొనుక్కున్న వాళ్లు నెట్‌తో అనుసంధానమై ఉన్న వేలాది కంప్యూటర్లలోకి సులువుగా వైరస్‌ కోడ్‌ను ప్రవేశపెట్టగలిగారు. ఇక, ఫిషింగ్‌ టూల్‌కిట్లు కూడా ఇటువంటి పాత్రనే వహించాయి. అన్ని విధాలా ఒరిజినల్‌ వెబ్‌సైట్లనే పోలి ఉండే నకిలీ సైట్లను సృష్టించటం వీటి పని. ఆరు నెలల్లో జరిగిన మొత్తం ఫిషింగ్‌ దాడుల్లో 42 శాతానికి కారణం తొలి మూడు టూల్‌కిట్స్‌ అని సిమాంటెక్‌ పేర్కొంది. 

పలు దఫాలుగా జరిగే దాడుల (multi staged attacks) సంఖ్య కూడా ఈసారి బాగా పెరిగింది. ఇవి తక్షణమే దాడికి దిగకపోయినా దశలు దశలుగా నష్టం కలిగిస్తాయి. వీటిలో రకరకాలు ఉన్నాయి. డౌన్‌లోడర్స్‌ అనేది వీటిలో ముఖ్యమైనది. తొలి 50 వైరస్‌ కోడ్‌లలో 28 స్టేజ్డ్‌ డౌన్‌లోడర్లేనని సిమాంటెక్‌ అధ్యయనంలో తేలింది. వీటిలో స్టార్మ్‌వామ్‌ అనేది చాలా ఎక్కువగా వ్యాపించింది. 

పేరున్న సైట్లకే పెద్ద ముప్పు 
ప్రఖ్యాతి గాంచిన సైట్లపై దాడి చేసి అక్కడి నుంచి నేరగాళ్లు ముందుకు విస్తరిస్తున్నారు. ఉదాహరణకు బాగా పేరున్న ఫైనాన్షియల్‌, సోషల్‌ నెట్‌వర్కింగ్‌, రిక్రూట్‌మెంట్‌ ఏజెన్సీల వెబ్‌సైట్ల ద్వారా నెటిజన్ల వ్యక్తిగత వివరాలను తెలుసుకుంటున్నారు. సాధారణంగా, ఇటువంటి సైట్లలో రక్షణ ఉంటుందన్న ఉద్దేశంతో నెటిజన్లు తమ వివరాలను పొందుపరుస్తూ ఉంటారు. ఇదే నేరస్థులకు వరంగా మారుతోంది. 

మధ్యవర్తులు కీలకం 
ఈ చీకటి వ్యాపారం అంతా పకడ్బందీగా జరిగిపోతోంది. దీంట్లో కీలకపాత్ర మధ్యవర్తులదే. నేరగాళ్లు తప్పుడు సాఫ్ట్‌వేర్లను తయారు చేసి వీళ్లకు 1000 డాలర్లకు (దాదాపు రూ.40 వేలు) విక్రయిస్తున్నారు. వీళ్లు సాధారణ వినియోగదారులకు వాటిని అంటగట్టి తమ వ్యాపారాన్ని విస్తరించుకుంటున్నారు. చేస్తున్నది తప్పని తెలిసి కొందరు, తెలియక మరి కొందరు దీంట్లోకి దిగుతున్నారని సిమాంటెక్‌ అంటోంది. 

ముఖ్యాంశాలు
* ఆరునెలల క్రితం ఈమెయిల్‌ ట్రాఫిక్‌లో 59 శాతం స్పామ్‌ ఉంటే ఇప్పుడది 61 శాతానికి చేరుకుంది. 
* దొంగిలించిన వ్యక్తిగత వివరాలను ఆన్‌లైన్‌లో విక్రయించటం బాగా పెరిగింది. 
* క్రెడిట్‌ కార్డుల నంబర్లు, ప్రభుత్వం జారీ చేసే గుర్తింపు సంఖ్యలు మొదలైన సమాచార విక్రయంలో అమెరికా అగ్రస్థానంలో ఉంది. ఆ తర్వాత జర్మనీ, స్వీడన్‌లు నిలిచాయి. 
* వెబ్‌ రాబోట్ల బారిన పడిన కంప్యూటర్లు చైనాలో అత్యధికం. పీసీ యజమానికి తెలియకుండానే ఈ రాబోట్లు స్పామ్‌ను వ్యాప్తి చేస్తుంటాయి. 
* ఆన్‌లైన్‌ గేమ్‌లు ఇటీవల కాలంలో విపరీతంగా విస్తరించటంతో నేరగాళ్లు వాటినీ లక్ష్యం చేసుకుంటున్నారు. 
* ఈసారి కొత్తగా 2,12,101 కొత్త వైరస్‌ కోడ్‌లు దాడులకు దిగాయి. గత ఆరునెలలతో పోలిస్తే 185 శాతం పెరుగుదల ఇది. 

మరుగుజ్జే కానీ... మనిషి కాదు
మూడేళ్ల క్రితం సైన్స్‌ ప్రపంచంలో సంచలనం సృష్టించిన 'మరుగుజ్జు మనిషి'కి ఆధునిక మానవునికి సంబంధం లేదని, అది మరో ప్రత్యేక జాతి అని రుజువైంది.
అమెరికాలోని స్మిత్‌సోనియన్‌ ఇన్‌స్టిట్యూషన్‌ శాస్త్రవేత్తలు 'మరుగుజ్జు మనిషి' (హోమో ఫ్లోరిసెన్సిస్‌) మణికట్టుపై పరిశోధనలు జరిపి ఈ విషయాన్ని వెల్లడించారు. చేతి మణికట్టు ఎముకలు ఆధునిక మానవులకు మల్లే లేవని, ప్రాచీన హోమినిడ్లలో ఉండే నిర్మాణాన్ని పోలి ఉన్నాయని పరిశోధనకు సారథ్యం వహించిన మాథ్యూ తొకెరి పేర్కొన్నారు. ఆధునిక మానవులలో బలాన్ని అన్ని వేళ్లకూ పంపిణీ చేసేటట్టుగా మణికట్టు రూపుదిద్దుకుంది. పనిముట్ల తయారీలో నైపుణ్యం సాధించటానికి ఈ లక్షణం తోడ్పడింది. పరిణామక్రమంలో మనతోపాటు పయనించి దాదాపు 30 వేల ఏళ్ల క్రితం అకస్మాత్తుగా అంతర్ధానమైన నియాండెర్తళ్లలోనూ ఇటువంటి నిర్మాణమే ఉంది. కానీ, ఫ్లోరిసెన్సిస్‌లో ఇది లేదని ప్రస్తుత పరిశోధన తెలియజేస్తోంది. దీని ద్వారా అది ఒక విభిన్న జాతి అనేది స్పష్టమైంది. 
18 వేల ఏళ్ల నాటివి 
2004లో ఇండొనేషియాలోని ఫ్లోరిస్‌ ద్వీపంలో పురావస్తు పరిశోధకుల బృందం ఫ్లోరిసెన్సిస్‌ శిలాజాలను కనుక్కుంది. అప్పట్లో తీవ్ర సంచలనం రేపిన ఈ శిలాజాల్లో ఒక స్త్రీ అస్థిపంజరం పూర్తిస్థాయిలో లభ్యంకాగా (దీనికి ఎల్‌బి1 అని పేరు పెట్టారు), మరో ఎనిమిది మంది అవశేషాలు కూడా దొరికాయి. ఇవన్నీ 18 వేల ఏళ్లనాటివని తేలింది. ఆధునిక మనిషిని పోలినప్పటికీ కేవలం మూడు అడుగుల ఎత్తుతో, చిన్న పుర్రెతో ఉన్న ఎల్‌బి1ని చూసి కొత్త జీవజాతి అని శాస్త్రవేత్తలు భావించారు. కానీ, ఇండొనేషియాకు చెందిన టేకు జాకబ్‌తో సహా మరికొందరు శాస్త్రవేత్తలు ఈ వాదనను అంగీకరించలేదు. మైక్రోసెఫాలీ అనే మెదడుకు సంబంధించిన వ్యాధి బారిన పడిన పిగ్మీలు అయి ఉంటారని వాళ్లు పేర్కొన్నారు. ఈ నేపథ్యంలో స్మిత్‌సోనియన్‌ ఇన్‌స్టిట్యూషన్‌తోపాటు ఇతర సంస్థలూ ఈ శిలాజాలపై పరిశోధన సాగించాయి. 

హోబిట్‌
హోమో ఫ్లోరిసెన్సిస్‌కు హోబిట్‌ అనే మారుపేరు కూడా ఉంది. ప్రజాదరణ పొందిన లార్డ్‌ ఆఫ్‌ ది రింగ్స్‌ సినిమాలోని మరుగుజ్జులను పోలి ఉన్నందున వీటిని ఆ పేరుతో పిలవటం మొదలై అదే స్థిరపడిపోయింది. 
కొత్త 'ఠీవి'
టీవీలు రకరకాలు, సీఆర్‌టీ, ప్మాస్మా, ఎల్‌సీడీ... ఇప్పుడు ఈ జాబితాలోకి కొత్తగా మరొకటి వచ్చి చేరింది. ఫొటోలో కనిపిస్తున్నది అదే. పేరు XEL-1. ప్రపంచంలోనే తొలి ఆర్గానిక్‌ లైట్‌ ఎమిటింగ్‌ డయోడ్‌ (OLED) టీవీ. జపాన్‌ కంపెనీ సోనీ రూపొందించింది. దీంట్లో ఉండే తెర మూడు మిల్లీమీటర్ల మందం, 11 అంగుళాల పరిమాణంతో ఉన్న ఒలెడ్‌తో తయారైంది. 1750 డాలర్ల ఖరీదున్న (దాదాపు రూ.70,000) ఈ టీవీని సోనీ డిసెంబర్‌ 1 నుంచి జపాన్‌లో విక్రయిస్తుంది.
* ఒలెడ్‌ గొప్పతనం అంతా స్వయంగా కాంతిని వెదజల్లటంలో ఉంది. వీటిని రెండు విద్యుత్‌ వాహకాల మధ్య పలచటి ఆర్గానిక్‌ ఫిల్మ్‌లను ఏర్పాటు చేసి తయారు చేస్తారు. విద్యుత్తును పంపినప్పుడు ఆ ఫిల్మ్‌ల నుంచి కాంతి విడుదలవుతుంది. బ్యాక్‌లైట్‌ (వెనకాల ఉండే కాంతి) అవసరం లేకుండానే ఒలెడ్లు పని చేస్తాయి. దీనివల్ల, విద్యుత్తును అతి తక్కువగా వినియోగించుకుంటాయి. ఒలెడ్‌లకున్న ఈ లక్షణం వల్ల వాటిని అత్యంత పలచటి తెరలుగా రూపొందించి ఏ ఉపరితలంపైనైనా ప్రింట్‌ చేయవచ్చు. వీటిని ఎటంటే అటు మడవవచ్చు. 
* ఒలెడ్లు కొన్ని ఏళ్లలో పాడైపోతాయి. వాటితో ఉన్న పెద్ద సమస్య ఇదే. దీనివల్లే వాటిని పెద్ద తెరల తయారీలో విరివిగా ఉపయోగించటం లేదు. ఈ సమస్యను అధిగమించటానికి పరిశోధనలు జరుగుతున్నాయి. వాటి ఉత్పత్తి వ్యయం కూడా ఎక్కువే. కానీ, రానున్న రోజుల్లో ఒలెడ్ల వినియోగం విస్తృతమవుతుందంటున్నారు శాస్త్రవేత్తలు. ప్రస్తుతం సెల్‌ఫోన్‌, పీడీఏ, డిజిటల్‌ కెమెరా మొదలైన పరికరాల్లో ఒలెడ్‌లను ఉపయోగిస్తున్నారు. 
సరిగ్గా 50 ఏళ్ల క్రితం మనిషి తయారు చేసిన ఒక వస్తువు తొలిసారిగా భూమి ఆకర్షణ శక్తి పరిధిని దాటి అంతరిక్షంలోకి ఎగిరింది. సమాజ చరిత్రనే మలుపు తిప్పిన ఆ వస్తువు పేరు స్పుత్నిక్‌1. తొలి కృత్రిమ ఉపగ్రహం. సోవియట్‌ యూనియన్‌ జరిపిన ఈ ప్రయోగంతో అంతరిక్ష ప్రయోగాలు మొదలైనాయి. అనేక దేశాలు శరపరంపరగా సంధించిన ఉపగ్రహాలతో మనిషి జీవనమే మారిపోయింది. వాటి ఆనవాళ్లు ఇదిగో...
రవాణా 
అమెరికా నియంత్రణలో ఉన్న గ్లోబల్‌ పొజిషనింగ్‌ సిస్టమ్‌ (జీపీఎస్‌) సేవలను యావత్‌ ప్రపంచం వినియోగించుకుంటోంది. ఇది కార్లు (భూతల), విమానాలు (గగనం), నౌకల (జల) రవాణాలో అద్భుతంగా ఉపయోగపడుతోంది. 
వాతావరణం 
వాతావరణ మార్పుల్ని ముందే గ్రహించగలుగుతున్నాం. పర్యాటకం, రవాణా, నిర్మాణం తదితర రంగాల్లో ఈ వివరాలు తోడ్పడుతున్నాయి. 

వైద్యం 
అంతరిక్షంలో ఉండే ఉపగ్రహాలు ఆస్పత్రిలోని ఆపరేషన్‌ థియేటర్‌లో ఉపయోగపడుతున్నాయి. పేషంట్‌ దగ్గర లేకుండానే వైద్యులు 'రిమోట్‌ శస్త్రచికిత్సలు' జరపగలుగుతున్నారు. 

టెలీకమ్యూనికేషన్స్‌ 
సెల్‌ఫోన్‌, ఇంటర్నెట్‌ టెలిఫోన్‌ తదితర సమాచార విప్లవాలు సాధ్యమైనాయి. 

టెలివిజన్‌ 
మొత్తం ప్రపంచాన్ని తన ముందు కట్టిపడేసే టెలివిజన్‌ పని చేసేది ఉపగ్రహ సాంకేతిక పరిజ్ఞానంతోనే. ప్రపంచ వ్యాప్తంగా వందలాది కొత్త ఛానళ్లు కళ్లు తెరుస్తున్నది కూడా వాటి చలవవల్లనే. 
భౌతిక శాస్త్రం 
ఎలక్ట్రానిక్‌ విప్లవం
జేబులో పట్టే మ్యూజిక్‌ ప్లేయర్‌లో వందల పాటలు రికార్డు చేయగలుగుతున్నామన్నా, ల్యాప్‌టాప్‌ను ఎక్కడికంటే అక్కడికి తీసుకెళ్తున్నామన్నా... కారణం వారిద్దరే. వారి చలవ వల్లనే పుస్తకం అంత సైజుండే హార్డ్‌డిస్క్‌ రూపాయి నాణెం సైజుకు తగ్గిపోయింది. ఈ సాంకేతిక విప్లవానికి కారణమైన వారే ఆల్బర్ట్‌ ఫెర్ట్‌, పీటర్‌ గ్రున్‌బర్గ్‌. ఈ ఏడాది నోబెల్‌ భౌతికశాస్త్ర విజేతలు. 
ఫ్రాన్స్‌కు చెందిన ఆల్బర్ట్‌, జర్మనీకి చెందిన పీటర్‌ 1988లో 'జెయింట్‌ మ్యాగ్నెటో రెసిస్టెన్స్‌' (GMR) అనే భౌతిక ప్రక్రియను ఆవిష్కరించారు. ఇది వారిద్దరూ కలిసి చేసింది కాదు. ఎవరికి వారు విడిగా జరిపిన పరిశోధనే. బలహీన అయస్కాంత క్షేత్రాల్లో వచ్చే మార్పులు విద్యుత్‌ నిరోధకతలో భారీ మార్పులను తీసుకొస్తుందన్నదే దీని సారాంశం. ఈ విజ్ఞానం ఆధారంగా తర్వాత కాలంలో ఇంజినీర్లు అతిసున్నితమైన రీడింగ్‌ టూల్స్‌ని రూపొందించారు. వీటి ద్వారా హార్డ్‌డిస్కుల సైజు గణనీయంగా తగ్గించటం సాధ్యమైంది. ల్యాప్‌టాప్‌, ఐప్యాడ్‌, పోర్టబుల్‌ వీడియో ప్లేయర్‌ వంటి పరికరాలు వినియోగంలోకి రావటానికి ఇదే పునాది. ఇంత సంచలనం సృష్టించిన జీఎంఆర్‌ టెక్నాలజీకి మరో రెండు విశేషణాలున్నాయి. స్పిన్‌ట్రానిక్స్‌ అనే కొత్త రంగాన్ని ప్రారంభించడమే గాక నానో టెక్నాలజీని తొలిసారిగా ఉపయోగించుకున్న ఘనత కూడా దీనిదే. 

వేర్వేరు దిశల్లో సమాచారం 
హార్డ్‌డిస్కుల్లో సమాచారం వేర్వేరు అయస్కాంత క్షేత్రాలుగా నిక్షిప్తమవుతుంది. ఒక దిశలో ఉన్న అయస్కాంత క్షేత్రం సున్నాను సూచిస్తే, మరో దిశలో ఉన్నది ఒకటిని తెలియజేస్తుంది. హార్డ్‌డిస్కును చదివే రీడవుట్‌ హెడ్‌ వేర్వేరు అయస్కాంత క్షేత్రాలను గుర్తిస్తూ సమాచారాన్ని రిజిస్టర్‌ చేసుకుంటుంది. ఎలక్ట్రానిక్‌ పరికరాలను అరచేతిలో పట్టే స్థాయికి కుదించాలంటే వాటి హార్డ్‌డిస్కునూ చిన్నగా చేయాలి. అలాంటప్పుడు వాటిలోని అయస్కాంత క్షేత్రాలు కూడా సూక్ష్మంగా తయారవుతాయి. అప్పుడు అక్కడున్న బైట్లు బలహీనమవుతాయి. వాటిని గుర్తించటం అంత సులభం కాదు. ఈ నేపథ్యంలోనే సున్నితమైన రీడవుట్‌ హెడ్‌ తయారీ ఓ అవసరంగా నిలిచింది. 

ఈ అవసరాన్ని తీర్చే టెక్నాలజీకి ఆల్బర్ట్‌, పీటర్‌ పునాది వేశారు. రెండు అయస్కాంత పొరల మధ్య ఒక అయస్కాంత రహిత నానోమీటర్‌ సైజు పొరను ఏర్పాటు చేసినప్పుడు ఎలక్ట్రాన్ల కదలికల్లో మార్పు వచ్చి విద్యుత్‌ నిరోధకత భారీస్థాయిలో పెరిగిపోవటాన్ని గుర్తించారు. ఈ ఆవిష్కరణ వల్ల నానోస్థాయి పదార్థాలను ఉపయోగించి డిజిటల్‌ సమాచారాన్ని రీడ్‌ చేయవచ్చని తెలిసింది. నానోమీటర్‌ అంటే మీటర్‌లో వంద కోట్లవ వంతు. ఇంత సూక్ష్మస్థాయిలో రీడర్‌ను రూపొందించగలిగినప్పుడు హార్డ్‌డిస్కు సైజును తగ్గించుకోవటం అంటే నల్లేరు మీద నడక లాంటిదే. ఈ విధంగా 1997లో తొలి రీడవుట్‌ హెడ్‌ తయారైంది. కొద్ది కాలంలోనే ఆ టెక్నాలజీ ప్రపంచ వ్యాప్తంగా విస్తరించింది. 

కొత్త శకం 
జీఎంఆర్‌ టెక్నాలజీ హార్డ్‌డిస్కుల్లోనే కాదు ఎలక్ట్రానిక్స్‌ రంగంలోనే కొత్త శకానికి నాంది పలికింది. అప్పటి వరకూ ఎలక్ట్రాన్ల విద్యుదావేశాన్ని మాత్రమే పరిగణనలోకి తీసుకునే సాంప్రదాయ ఎలక్ట్రానిక్స్‌ స్థానంలో స్పిన్‌ట్రానిక్స్‌ ప్రవేశించింది. ఇది ఎలక్ట్రాన్‌ ఆవేశంతోపాటు భ్రమణాన్ని కూడా లెక్కలోకి తీసుకుంటుంది. స్పిన్‌ట్రానిక్స్‌ పరికరాల వల్ల కంప్యూటర్ల సామర్థ్యం మెరుగవటమే కాదు హార్డ్‌డిస్కులో సమాచారాన్ని నిక్షిప్తం చేయటం, ప్రాసెసింగ్‌ చేయటంలో కొత్త మార్గాలు కూడా వెలుగు చూశాయి.
 
రసాయన శాస్త్రం 
కాలుష్యం లేని ఇంధనం
ఓజోన్‌ పొర తరుగుదల, కృత్రిమ ఎరువుల ఉత్పత్తి, కాలుష్యం లేని ఇంధనాల అభివృద్ధి, ఎలక్ట్రానిక్స్‌లో ఉపయోగపడే కొత్త పదార్థాలు... వీటన్నింటిలోనూ ప్రముఖ పాత్ర వహిస్తుంది సర్ఫేస్‌ కెమిస్ట్రీ. 1960లలో ఆవిర్భవించిన ఈ రంగానికి పునాది వేసి అభివృద్ధి పరిచిన శాస్త్రవేత్త గెర్హార్డ్‌ ఎర్టెల్‌. ఈ ఏడాది రసాయన శాస్త్ర నోబెల్‌ గ్రహీత. 
ఐదు దశాబ్దాల కిందటి మాట. సెమీ కండక్టర్‌ పరిశ్రమ అప్పుడే ఊపందుకుంటోంది. ఆ రంగంలో ఉపయోగించే వాక్యూమ్‌ టెక్నాలజీల కారణంగా 'సర్ఫేస్‌ కెమిస్ట్రీ' అనే కొత్త విభాగం మొగ్గ తొడిగింది. మున్ముందు ఆ విజ్ఞానానిదే కీలకపాత్ర అని అప్పట్లో కొద్దిమందే గుర్తించారు. వారిలో ఒకరు గెర్హార్డ్‌ ఎర్టెల్‌. 

జర్మనీకి చెందిన గెర్హార్డ్‌ లోహపు ఉపరితలాలపై హైడ్రోజన్‌ కలిగించే ప్రభావాన్ని అధ్యయనం చేయడంతో తన ప్రస్థానాన్ని ప్రారంభించారు. పర్యావరణానికి ఏమాత్రం హాని చేయని ఫ్యూయల్‌సెల్‌ల తయారీలో హైడ్రోజన్‌ పాత్ర చాలా కీలకం. ఈ అధ్యయనంతోపాటు 'హెబర్‌బోశ్చ్‌ ప్రక్రియ'పైనా దృష్టి సారించారు గెర్హార్డ్‌. ఈ ప్రక్రియ ఆధారంగానే కృత్రిమ ఎరువుల ఉత్పత్తి జరుగుతుంది. గాలిలో లభించే నైట్రోజన్‌ను తీసుకొని హైడ్రోజన్‌తో చర్య జరిపించటం ద్వారా అమ్మోనియాను ఉత్పత్తి చేస్తారు. ఈ క్రమంలో ఇనుము ఉత్ప్రేరకంగా పని చేస్తుంది. ఇనుప కణాల ఉపరితలాన్ని ఆధారంగా చేసుకొని జరిగే ఈ చర్యలో సర్ఫేస్‌ కెమిస్ట్రీది కీలకపాత్ర. గెర్హార్డ్‌ ఈ రసాయనిక చర్యలను క్షుణ్ణంగా అధ్యయనం చేశారు. మొత్తం ప్రక్రియను వేగవంతం చేయటానికి ఏం చేయాలో గుర్తించారు. ఇది చెప్పినంత సులువు కాదు. పరమాణు, అణు స్థాయిలో జరిగే ఈ రసాయనిక చర్యల్లో ఉత్ప్రేరకం ఉపరితలం ఇతర పదార్థాలతో ఏమాత్రం కలిసినా మొత్తం ఫలితాలు మారిపోతాయి. అత్యంత పరిశుభ్ర వాతావరణంలో, అతిసూక్ష్మ స్థాయిలో జరిపితే తప్ప వాటి వివరాలు తెలియవు. ఈ విషయంలో గెర్హార్డ్‌ చూపిన శ్రద్ధ, ఉపయోగించిన టెక్నాలజీలు ఎంతో ప్రశంసనీయమని రాయల్‌ స్వీడిష్‌ ఎకాడమీ పేర్కొంది
వైద్యం 
మానవాళి మేలు కోసం...
ఆరోగ్యంగా ఉన్న మనిషికి ఉన్నట్టుండి గుండెపోటు ఎందుకు వస్తోంది? ప్రమాదకరమైన క్యాన్సర్‌ ఓ మనిషినెలా కబళిస్తుంది? డయాబెటిస్‌, వృద్ధాప్యం వంటి రుగ్మతల వెనకనున్న రహస్యాలు? - వీటికి జవాబులు కనుక్కునే ప్రయత్నంలో కొన్ని మైలురాళ్లను అధిగమించిన శాస్త్రవేత్తలే... మార్టిన్‌ ఎవాన్స్‌, మారియో కాపెచ్చి, ఒలివర్‌ స్మితీస్‌. వీరే వైద్యరంగంలో ఈ ఏడాది నోబెల్‌ విజేతలు. 
ఈ శాస్త్రవేత్తల త్రయం 'జీన్‌ టార్గెటింగ్‌' అనే టెక్నాలజీని ఉపయోగించి ఎలుకలపై అనేక పరిశోధనలు నిర్వహించింది. జన్యురీత్యా మనకూ, ఎలుకలకూ పోలికలున్న నేపథ్యంలో వాటిపై జరిపే ప్రయోగాలతో ఎంతో విలువైన సమాచారం లభిస్తుంది. ఎలుకల పిండ మూలకణాలను (ఎంబ్రియోనిక్‌ స్టెమ్‌సెల్స్‌) ఆధారంగా చేసుకొని జరిపిన ఈ ప్రయోగాలు వైద్యరంగంలో మౌలిక పరిశోధనల నుంచి ఆధునిక చికిత్సల రూపకల్పనల వరకూ అన్ని అంశాలనూ ప్రభావితం చేశాయి. 

పాతికేళ్ల క్రితం 
ఈ పరిశోధనలకు 1981లో బీజం పడింది. బ్రిటన్‌లోని కార్డిఫ్‌ విశ్వవిద్యాలయానికి చెందిన మార్టిన్‌ ఎవాన్స్‌ ఎలుకల్లో పిండ మూలకణాలను గుర్తించారు. అప్పుడప్పుడే అభివృద్ధి చెందుతున్న ఎలుక పిండంలో 'మూలకణాల'నే ప్రత్యేక కణాలున్నాయని, వాటికి ఏ అవయవ కణజాలంగానైనా రూపుదిద్దుకునే అద్భుత సామర్థ్యం ఉందని ప్రపంచానికి చాటిచెప్పింది ఆయనే. వైద్యరంగాన్ని సమూలంగా మార్చివేసే ఆవిష్కరణ ఇది. మనిషి పిండ కణాలను కూడా సేకరించి వాటిని ఏ గుండెగానో, కాలేయంగానో మరే ఇతర అవయవంగానో తయారు చేసి సృష్టికి ప్రతిసృష్టి చేయవచ్చనే ఆలోచనకు నాంది పలికింది ఈ పరిశోధన. అయితే, మనిషి పిండకణాలను సేకరించినప్పుడు పిండం మరణిస్తుంది కాబట్టి ఆ ప్రయోగాలపై నైతిక సమస్యలు తలెత్తటం, మనుషులకు సంబంధించినంత వరకూ వీటిపై అడ్డుకట్ట పడటం అన్నది తర్వాత జరిగిన విషయం. 

ఎవాన్స్‌ ప్రారంభించిన ఈ పరిశోధనను మారియో కాపెచ్చి, ఒలివర్‌ స్మితీస్‌లు ముందుకు తీసుకెళ్లారు. వీరిద్దరూ అమెరికా పౌరులే అయినా పుట్టుకతో ఒకరు ఇటలీకి, మరొకరు బ్రిటన్‌కు చెందిన వాళ్లు. 'హోమోలోగస్‌ రీకాంబినేషన్‌' అనే ప్రక్రియ ద్వారా ఎలుక మూలకణాల్లో జన్యుమార్పులు తీసుకురావచ్చని వీరు 1986లో నిరూపించారు. 'జీన్‌ టార్గెటింగ్‌' అనే టెక్నాలజీని ఆవిష్కరించారు. దీనిద్వారా ఎలుకల్లో కొన్ని జన్యువులు పని చేయకుండా చేయటం, ఇతర జీవుల (మనుషులతో సహా) జన్యువులను వాటిలో ప్రవేశపెట్టటం సాధ్యమైంది. 

ఫలితాలు 
జీన్‌ టార్గెటింగ్‌ టెక్నాలజీని నేడు ప్రపంచ వ్యాప్తంగా అనేక ప్రయోగశాలలు ఉపయోగిస్తున్నాయి. దీన్ని రూపొందించిన మారియో కాపెచ్చి, ఒలివర్‌ స్మితీస్‌తోపాటు మూలకణాలను కనుక్కున్న ఎవాన్స్‌ కూడా ఈ టెక్నాలజీతో అనేక ప్రయోగాలు జరిపారు. ఎలుకలో ఏ జన్యువును పని చేయకుండా చేస్తే ఎలాంటి లక్షణాలు కనిపిస్తున్నాయో అధ్యయనం చేశారు. అలాగే, మనుషుల్లో వివిధ వ్యాధులకు కారణమవుతున్న జన్యువులను ఎలుకల్లో ప్రవేశపెట్టి ఫలితాలను పరీక్షించారు. ఈ విధంగా శిశువులకు సంక్రమించే జన్యువ్యాధులకు కారణాలను గుర్తించారు. గుండె జబ్బులు, ఊపిరితిత్తుల వ్యాధులు, బీపీ, డయాబెటిస్‌తోపాటు వృద్ధాప్యానికి కారణమయ్యే జన్యువుల పనితీరును అధ్యయనం చేశారు. ఈ పరిశోధనలు వ్యాధుల నిర్ధారణలో కచ్చితత్వాన్నిసాధ్యం చేశాయి. మెరుగైన చికిత్సను మానవాళికి అందించాయి.
గొంతులోకి కత్తి దిగితే ఏమవుతుంది? కాగితం ఎలా ముడతలు పడుతుంది? పరుపులు, దిండ్లలో ఎన్ని సూక్ష్మక్రిములుంటాయి? 
ఎంటీ తిక్క ప్రశ్నలు అనుకుంటున్నారా. అలాగైతే మీరు తప్పులో కాలేసినట్లే. ఎందుకంటే, ఇవి కూడా 'నోబెల్‌'తో సమానంగా బహుమతి పొందిన పరిశోధనలే. చదివి చూడండి మీకే తెలుస్తుంది. కొన్ని పనులు ముందు నవ్వు తెప్పించినా తర్వాత ఆలోచింపజేస్తాయి. సరిగ్గా ఇలాంటి వాటినే ఐజీ నోబెల్‌ వరిస్తుంది. నోబెల్‌ బహుమతులకు అనుకరణగా ప్రతీ ఏడాదీ ఐజీ నోబెల్స్‌ను వివిధ రంగాల్లో పరిశోధనలు జరిపిన శాస్త్రవేత్తలకు అందజేస్తుంటారు. ఆనల్స్‌ ఆఫ్‌ ఇంప్రాబబుల్‌ రీసెర్చ్‌ అనే సైంటిఫిక్‌ మ్యాగజైన్‌ గత 17 ఏళ్లుగా ఈ అవార్డులను ప్రకటిస్తోంది. బహుమతి ప్రధానోత్సవానికి నిజమైన నోబెల్‌ బహుమతి గ్రహీతలే రావటం ఐజీ నోబెల్స్‌ ప్రత్యేకత. ఈసారి కూడా అమెరికాలోని హార్వర్డ్‌ విశ్వవిద్యాలయంలో ఐజీ నోబెల్స్‌ బహుకరణ కార్యక్రమం జరిగింది. వివిధ రంగాల్లో ఎంపికైన పరిశోధనలు...
ఐస్‌క్రీమ్‌ - ఆవుపేడ
ఆవుపేడ నుంచి కూడా ఐస్‌క్రీమ్‌కు కావలసిన వెనిల్లాను తయారు చేయవచ్చని జపాన్‌కు చెందిన ఇంటర్నేషనల్‌ మెడికల్‌ సెంటర్‌ శాస్త్రవేత్త మయు యమమొటొ నిరూపించారు. ఈ పరిశోధనకుగాను రసాయనశాస్త్రంలో ఐజీ నోబెల్‌ను ఆమె గెలుచుకున్నారు. ప్రస్తుతం కృత్రిమ వెనిల్లాను ఎక్కువగా పెట్రోకెమికల్స్‌ నుంచి తయారు చేస్తున్నారు. మయు రూపొందించిన ఐస్‌క్రీమ్‌ను రుచి చూస్తున్న నోబెల్‌ బహుమతి గ్రహీతలు క్రెగ్‌ మెలో, రాయ్‌ గ్లాబర్‌, డడ్లీ హెర్శ్‌బ్యాచ్‌. ఇన్‌సెట్లో మయు యమమొటొ 
కత్తి దిగితే ఏమవుతుంది?
గొంతులోకి కత్తి దించుకుంటే ఆరోగ్యంపై ఎలాంటి ప్రభావం పడుతుందో అధ్యయనం చేశారు డాన్‌ మేయర్‌, బ్రియన్‌ విట్‌కోంబె. ఈ విషయంలో స్వయంగా తన నైపుణ్యాన్ని కూడా ఇలా ప్రదర్శించి చూపిస్తున్నారు డాన్‌ మేయర్‌. బ్రిటన్‌కు చెందిన వీరిద్దరూ వైద్యరంగంలో విజేతలు. 
అడుగు లేకపోతే ఆకలి కేకలే
పౌష్టికాహార విభాగంలో బహుమతి గెల్చుకున్న బ్రెయిన్‌ వాన్‌సింక్‌ తన ప్రయోగాన్ని ప్రదర్శిస్తున్న దృశ్యం. తినే పాత్ర అడుగు భాగాన్ని తొలగించి ఒక ట్యూబుకు అనుసంధానించి పానీయాన్ని నింపుతూ వెళితే వ్యక్తులు మామూలుకన్నా 60 అధికంగా లాగించేశారని బ్రెయిన్‌ నిరూపించారు. 
కీటకాల లెక్కింపు
మనం పడుకునే పరుపుల్లో బ్యాక్టీరియాలు, శిలీంధ్రాలు, శైవలాలు, కీటకాలు, సాలీళ్లు... ఇత్యాది జీవరాశులు ఎన్ని ఉంటాయో లెక్కగట్టే ప్రయత్నం చేసినందుకు ఈవిడ జీవశాస్త్రంలో ఐజీ నోబెల్‌ను గెలుచుకున్నారు. నెదర్లాండ్స్‌కు చెందిన ఈ శాస్త్రవేత్త పేరు జొహన్నా వాన్‌ బ్రొన్సివిజ్క్‌. 
భారత్‌ ముద్ర
అన్ని రంగాల్లోలాగే ఇక్కడా మన ముద్ర ఉంది. భారతీయ సంతతికి చెందిన లక్ష్మీనారాయణన్‌ మహదేవన్‌, చిలీ శాస్త్రవేత్త ఎన్రికో సెర్డాతో కలిసి భౌతిక శాస్త్రంలో బహుమతిని సాధించారు. వీరిద్దరూ కాగితాల్లో ముడతలు ఎలా పడతాయో పరిశోధించారు. లక్షీనారాయణన్‌ అమెరికాలోని హార్వర్డ్‌ విశ్వవిద్యాలయంలో పని చేస్తున్నారు. 

. 

ఇతర రంగాలు...
* భాషాశాస్త్రం : భాషా బేధాలను గుర్తించటంలో ఎలుకల సామర్థ్యంపై పరిశోధనలు జరిపిన బార్సిలోనా విశ్వవిద్యాయ శాస్త్రవేత్తలకు అవార్డు దక్కింది. ఎలుకలు డచ్‌, జపనీస్‌ సంభాషణల మధ్య ఉన్న ధ్వని తేడాలను గుర్తించాయి కానీ, ఆ పదాలను వెనకనుంచి చదివి వినిపించినప్పుడు తేడాను గుర్తు పట్టలేకపోయాయని ఈ పరిశోధన నిరూపించింది. 
* సాహిత్యం : The పదంపై అధ్యయనం చేసిన ఆస్ట్రేలియా దేశస్థురాలు గ్లెండా బ్రౌన్‌ ఈ రంగంలో విజేత. 

* శాంతి: అమెరికా వైమానిక దళానికి చెందిన రైట్‌ లేబరేటరీ పరిశోధకులు శత్రు సైనికుల్లో స్వలింగ సంపర్యాన్ని ప్రేరేపించే రసాయన ఆయుధంపై ప్రయోగాలు జరిపారు. ఈ పరిశోధనకు శాంతి బహుమతి లభించింది.
 
asia డొమైన్‌నేమ్‌
ఆసియా ప్రాంతానికి చెందిన వెబ్‌సైట్ల కోసం ప్రత్యేకంగా .asia డొమైన్‌ నేమ్‌ను కేటాయిస్తూ ఇంటర్నెట్‌ కోఆపరేషన్‌ ఫర్‌ ఎసైన్డ్‌ నేమ్స్‌ అండ్‌ నంబర్స్‌ సంస్థ నిర్ణయించింది. ప్రభుత్వాలు, కంపెనీలూ ఈ డొమైన్‌ నేమ్‌ను వాడుకోవటానికి ఇప్పుడు అవకాశం ఏర్పడింది. సాధారణ ప్రజలకు మాత్రం ఈ సౌకర్యం మార్చి 2008 నుంచి అందుబాటులోకి వస్తుంది. డాట్‌ ఏషియా ఆర్గనైజేషన్‌ ప్రయత్నాల వల్లే ఈ ప్రత్యేకమైన డొమైన్‌నేమ్‌ లభించింది. ఈ సౌకర్యాన్ని ఆస్ట్రేలియా నుంచి మధ్యప్రాచ్యం వరకూ ఉన్న సంస్థలు వినియోగించుకోవచ్చు. ప్రపంచంలో కేవలం యూరప్‌ మాత్రమే తనకంటూ ప్రత్యేకమైన డొమైన్‌నేమ్‌ను (.eu) కలిగి ఉంది. ఆఫ్రికా, లాటిన్‌ అమెరికాలు కూడా ఈ ప్రయత్నంలో ఉన్నాయి కానీ ఇంత వరకూ వాటికి లభించలేదు. ఒకే డొమైన్‌ కోసం సంస్థలు పోటీ పడిన పరిస్థితి వస్తే వేలంపాట నిర్వహించి అధిక మొత్తం చెల్లించిన వారికి కేటాయించాలని డాట్‌ ఆసియా భావిస్తోంది. అతి పెద్ద టెలిస్కోప్‌
ప్రపంచంలోనే అత్యంత భారీ టెలిస్కోపు నిర్మాణానికి ప్రయత్నాలు మొదలైనాయి. ఆస్ట్రేలియా లేదా దక్షిణాఫ్రికాల్లో వేలాది యాంటెన్నాలు ఏర్పాటు చేసి ఈ టెలిస్కోపును రూపొందిస్తారు. ఈ భారీ టెలిస్కోపు పేరు స్క్వేర్‌ కిలోమీటర్‌ యార్రే (ఎస్‌కేఏ). దీనిద్వారా తొలినాళ్లలో రూపుదిద్దుకున్న నక్షత్రాలు, కృష్ణబిలాలు, గెలాక్సీల రహస్యాలు తెలుస్తాయని ఎస్‌కేఏ డైరక్టర్‌ ఫిల్‌ డయమండ్‌ అంటున్నారు. 21వ శతాబ్దపు అత్యంత భారీ సైన్స్‌ ప్రాజెక్టుల్లో ఒకటిగా నిలిచే ఎస్‌కేఏ నిర్మాణం 2010లో మొదలై 2020 నాటికి పూర్తవుతుంది. ఈ ప్రాజెక్టులో 17 దేశాలు పాల్గొంటున్నాయి. 
సెల్‌లో గూగుల్‌ సెర్చ్‌
సెర్చింజిన్‌గా ఇంటర్నెట్‌ ప్రపంచంలో తిరుగులేని వేగంతో దూసుకెళ్తున్న గూగుల్‌ సెల్‌ వినియోగదారులకూ తన సేవలను అందించటానికి ముందుకొచ్చింది. ఒకే ఒక్క ఎస్‌ఎంఎస్‌తో మీ సమీపంలోని సినిమాలు, రెస్టారెంట్లు... మొదలైన వాటి సమాచారం తెలుసుకోవచ్చు ఇప్పుడు. ఉదాహరణకు, మీరు సినిమాకి వెళ్లాలనుకున్నారు. దగ్గర్లో ఏం సినిమాలు ఆడుతున్నాయో తెలుసుకోవాలనుకుంటే movies Hyderabad అని టైప్‌ చేసి 54664 లేదా 5goog కి ఎస్‌ఎమ్‌ఎస్‌ పంపండి. వెంటనే దగ్గర్లో ఉన్న సినిమా థియేటర్లు, వాటిలో ఆడుతున్న సినిమాలకు సంబంధించిన సమాచారం మీ చేతిలో ఉంటుంది. హోటళ్లు, విమానాల రాకపోకలు, షాపింగ్‌ సెంటర్లు మొదలైన వాటి గురించి కూడా ఇదే విధంగా తెలుసుకోవచ్చు. ఈ సౌకర్యం ప్రస్తుతం రిలయెన్స్‌, ఎయిర్‌టెల్‌, బీఎస్‌ఎన్‌ఎల్‌, ఎయిర్‌సెల్‌, బీపీఎల్‌ వినియోగదారులకు మాత్రమే అందుబాటులో ఉంది. దీనికయ్యే ఖర్చు రిలయెన్స్‌- రూ.3, ఎయిర్‌టెల్‌- రూ.2, బీఎస్‌ఎన్‌ఎల్‌- రూ.1, ఎయిర్‌సెల్‌- రూ.3. ప్రస్తుతం హైదరాబాద్‌, ఢిల్లీ, బెంగుళూరు, ముంబాయి నగరాలకే పరిమితమైనా త్వరలో దేశవ్యాప్తంగా ఈ సౌకర్యాన్ని తీసుకొస్తామని గూగుల్‌ ప్రకటించింది. www.google.co.in/sms/ లో పూర్తి వివరాలు లభిస్తాయి. 
మీకు నచ్చిన ఈమెయిల్‌ ఐడీ
'పేరును బట్టే చెప్పొచ్చు... వ్యక్తి ఎలాంటి వాడో' అని పెద్దవాళ్లు అంటుంటారు. ఇదే మాటను ఇప్పుడు మైక్రోసాఫ్ట్‌ కూడా చెబుతోంది. నెటిజన్లు తమ ఈమెయిల్‌ ఐడీలను తమ ఇష్టాయిష్టాలకు అనుగుణంగా రూపొందించుకుంటున్న విషయాన్ని గ్రహించి ఒక కొత్త సౌకర్యాన్ని ప్రారంభించింది ఈ కంపెనీ. దీనికోసం ప్రత్యేకంగా www.coolhotmail.com అనే కొత్త వెబ్‌సైట్‌ను ప్రారంభించింది. దీంట్లో ప్రత్యేకమైన డొమైన్‌ నేమ్‌లతో దాదాపు 250 రకాల ఐడీలను అందజేస్తోంది. వీటిలో అభిమాన నటులు, లక్ష్యాలు, నచ్చిన ప్రదేశాలు, నవ్వు తెప్పించేవి... ఇలా రకరకాలు ఉంటాయి. మీకు నచ్చిన దాన్ని ఎంపిక చేసుకోవచ్చు. ఉదాహరణకు aryan@workaholic.co.in, vennela@itsmychoice.co.in, raj@underpaid.co.in.. ఈ కొత్త సైట్‌ ఆవిర్భావానికి కారణం ఒక సర్వే. మైక్రోసాఫ్ట్‌ ముంబాయిలో నిర్వహించిన ఈ సర్వేలో 10,000 మంది నెటిజన్లు తమకే ప్రత్యేకమైన డొమైన్‌నేమ్‌లను ఎంచుకోవడంలో ఆసక్తి చూపారు. 
కరుగుతోంది మంచుఖండం
మంచు కురిస్తే ఆనందం. అదే మంచుకొండలు కరిగిపోతున్నాయంటే ప్రమాదం. ఉత్తర ధ్రువం 'ఆర్కిటిక్‌' పరిస్థితి అలాంటిదే. గ్లోబల్‌ వార్మింగ్‌ దెబ్బకు ఇప్పుడక్కడ మంచు వేగంగా కరిగిపోతోంది. దానివల్ల ప్రజలకు, పర్యావరణానికి ఎన్నో నష్టాలంటున్నారు శాస్త్రవేత్తలు. అదే సమయంలో ఈ పరిణామం అనూహ్యంగా కొన్ని లాభాలనూ తీసుకొస్తోంది. ఈ మంచి-చెడులపై ఈ వారం ప్రత్యేక కథనం.
ఆర్కిటిక్‌లో మంచు ఏ మేరకు విస్తరించిందన్న దానిపై 30 ఏళ్ల క్రితం నుంచి స్పష్టమైన రికార్డులున్నాయి. అప్పటి నుంచే ఉపగ్రహాల సాయంతో మంచు విస్తీర్ణాన్ని అధ్యయనం చేస్తున్నారు. ఆశ్చర్యకరంగా, క్రితం నెలలో గత 30 ఏళ్లలో ఎన్నడూ లేనంత కనిష్ఠ స్థాయికి మంచు విస్తీర్ణం పడిపోయింది. యూరప్‌ అంతరిక్ష పరిశోధన సంస్థ ఉపగ్రహం ఎన్విశాట్‌ దానికి సంబంధించిన ఛాయాచిత్రాలను అందించింది.ప్రస్తుతం ఉత్తర ధ్రువంలో 30 లక్షల చదరపు కిలోమీటర్ల మేరకు మంచు విస్తరించింది. ఇది గత ఏడాది కనిష్ఠంతో పోలిస్తే 10 లక్షల చదరపు కిలోమీటర్లు తక్కువ. గత పదేళ్లుగా ప్రతి ఏడాదీ మంచు లక్ష చదరపు కిలోమీటర్ల మేర తగ్గిపోతోంది. కానీ, ఒకేసారి 10 లక్షల చదరపు కిలోమీటర్లు కుంచించుకుపోవటం ఇదే ప్రథమం. ఈ పరిణామం రాబోయే కాలంలో ప్రజల జీవన పరిస్థితుల్ని తీవ్రంగా ప్రభావితం చేయనుంది. 
కరిగే మంచుతో కష్టాలే 
ఆర్కిటిక్‌లో 40 లక్షల మంది జీవిస్తున్నారు. వారి అలవాట్లు, జీవనశైలి అక్కడి వాతావరణానికి అనుగుణంగా రూపొందినవే. అయితే పెరుగుతున్న ఉష్ణోగ్రతల వల్ల 2070 నాటికి అక్కడ మంచు అన్నది కనిపించదని ఐరాస అంతర్జాతీయ వాతావరణ అధ్యయన సంస్థ (ఐపీసీసీ) చెబుతోంది. కొందరు శాస్త్రవేత్తలైతే 2040 నాటికే ఆ పరిస్థితి వచ్చేస్తుందని ఊహిస్తున్నారు. అదే జరిగితే ఆర్కిటిక్‌ ప్రజల స్థితిగతులు తీవ్ర ఒడిదొడుకులకు లోనవుతాయి. మంచు కరిగిపోయి నీరవుతుంటే వారి పరిస్థితి ప్రశ్నార్థకమే! పునరావాస ఏర్పాట్లు అంత సులువు కాదు. చేసినా వారక్కడ సర్దుకుపోవడం కష్టం.ఇక జంతువుల విషయానికొస్తే, ధ్రువప్రాంతపు ఎలుగుబంట్ల సంఖ్య గణనీయంగా తగ్గిపోతుంది. 2050 నాటికి వాటి సంఖ్య 2/3 వంతు పడిపోతుందని అమెరికా భూగర్భ అధ్యయనం తేల్చి చెప్పింది. సీళ్లు తదితర జీవుల పరిస్థితి దయనీయం అవుతుంది. జీవుల్లో కొన్ని మంచు ప్రాంతాలను వెతుక్కుంటూ ఉత్తరం వైపు వెళ్లడంతో వాటి ఆహార చక్రం దెబ్బతింటుంది. దాంతో అనేక జీవుల ఉనికి ప్రమాదంలో పడుతుంది. ఈ నష్టాలు కేవలం ఆర్కిటిక్‌కే పరిమితం కావు. యావత్‌ ప్రపంచంపైనా ప్రభావం తప్పనసరి. గ్లోబల్‌ వార్మింగ్‌తో రానున్న కాలంలో నష్టాలు తప్పనిసరి అంటూ ఐపీసీసీ ఇటీవలే ఒక నివేదికను విడుదల చేసింది. ఉష్ణోగ్రతలు పెరుగుతున్నా కొలదీ ముంచుకొచ్చే ఈ ప్రమాదాలు రానున్న కాలంలో గ్లోబల్‌ వార్మింగ్‌ ముప్పు ను కళ్ల ముందు ఉంచుతాయి. (ఆ వివరాలు బాక్స్‌లో). 

ఆసియా యూరప్‌లకు దగ్గరి దారి 
అయితే, ఆర్కిటిక్‌ మంచు కరిగిపోవటం వల్ల అన్నీ నష్టాలే కాదు... అనూహ్యంగా కొన్ని లాభాలు కూడా వెలుగులోకి వచ్చాయి. ఆసియా, యూరప్‌లను కలిపే వాయువ్య మార్గం నౌకాయానానికి అనువుగా తయారైంది. మనకు తెలిసిన చరిత్రలో ఈ మార్గం ఇలా తయారవటం ఇదే ప్రథమం. పసిఫిక్‌, అట్లాంటిక్‌ మహా సముద్రాలను అనుసంధానించే వాయువ్య మార్గం కోసం సాహసికులైన అన్వేషకులు శతాబ్దాలుగా ప్రయత్నించారు. ఎంతో మంది మంచు ఖండంలో ప్రాణాలు కోల్పోయారు కానీ లక్ష్యాన్ని సాధించలేకపోయారు. కారణం, మంచు లేకుండా ఉన్న దారి వారికి ఆర్కిటిక్‌ ప్రాంతంలో ఎక్కడా కనిపించలేదు. వాళ్లకు సాధ్యం కాని ఆ పనిని ఇప్పుడు ప్రకృతి పూర్తి చేసింది. ఈ మార్గం వల్ల టోక్యో, న్యూయార్క్‌ల మధ్య దూరం 4,000 కిలోమీటర్ల మేరకు, టోక్యో, లండన్‌ల మధ్య దూరం దాదాపు 8,000 కిలోమీటర్లకు తగ్గుతుంది. ప్రస్తుతం ఈ రవాణా పూర్తిగా పనామా కాలువ గుండా నడుస్తోంది. 

భారీ చమురు నిల్వలు 
మరో మంచివార్త చమురు నిల్వలు. ప్రపంచ వ్యాప్తంగా బయటపడని చమురు నిక్షేపాల్లో 25 శాతం ఆర్కిటిక్‌ ప్రాంతంలో ఉన్నాయని అమెరికా భూగర్భ శాఖ సర్వేలో తేలింది. మంచు ఒక అడ్డంకిగా ఉన్న కారణంగా ఆ వనరుల సేకరణ ఇప్పటి వరకూ సాధ్యం కాలేదు. ఇప్పుడా అవరోధం తొలిగిపోతోంది. దీని వల్లే, ఆర్కిటిక్‌ సమీపంలో ఉన్న దేశాలు అక్కడి వనరులను హస్తగతం చేసుకోవటానికి పోటీ పడుతున్నాయి. రష్యా ఒక అడుగు కూడా వేసింది. ఆ దేశానికి చెందిన ఒక బృందం ఉత్తర ధ్రువం సముద్ర అడుగు భాగంలో (4,301 మీటర్ల దిగువన) టైటానియంతో రూపొందించిన రష్యా జెండాను పాతి వచ్చింది. దీనిపై కెనడా, డెన్మార్క్‌లు మండిపడ్డాయి. ''జెండాలు పాతుకుంటూ ఆ భూభాగం మాదే అని ప్రకటించుకుంటూ వెళ్లడానికి ఇదేం 15వ శతాబ్దం కాదు'' అంటూ కెనడా విదేశాంగ మంత్రి ఈసడిస్తే, ''దీనిలో అంత గాభరా పడాల్సిందేముంది? చంద్రుని మీద అమెరికా జెండా ఎగరవేయగానే చంద్రుడు అమెరికా సొత్తయిపోయాడా?'' అంటూ రష్యా జవాబిచ్చింది. ఈ విధంగా ఇంతకాలం ప్రపంచానికి దూరంగా ఉంటూ వస్తున్న మంచుఖండం, శాస్త్రవేత్తలతో పాటు రాజకీయ నాయకుల దృష్టిని ఆకర్షిస్తోంది. దీని ఫలితం ఎలా ఉంటుందో భవిష్యత్తే తేల్చాలి.
సునామీపై మన నిఘా
సముద్రంలో సునామీ పుట్టగానే 20 నిమిషాల్లో హెచ్చరికలు జారీ అవుతాయి. మృత్యు అలలు తీరం చేరేలోగా ప్రజలను సురక్షిత ప్రాంతాలకు తరలించే అవకాశం లభిస్తుంది. మన రాష్ట్ర రాజధానిలో ఏర్పాటైన సునామీ హెచ్చరిక కేంద్రం వల్ల కలిగే సదుపాయం ఇది.
మూడేళ్ల క్రితం వచ్చిన సునామీ వేలాది కుటుంబాలలో తీరని శోకం మిగిల్చిన విషయం చెదరని జ్ఞాపకమే. ఒక హెచ్చరిక వ్యవస్థ లేకపోవటం వల్ల కలిగిన నష్టం ఇది. ఈ నేపథ్యంలో కేంద్ర భూగర్భ శాస్త్ర శాఖ (ఎర్త్‌ సైన్సెస్‌) ఆధ్వర్యంలో సునామీ హెచ్చరిక కేంద్రం రూపుదిద్దుకొని ఇటీవలే జాతికి అంకితమైంది. ఈ కేంద్రం ఎలా పని చేస్తుందంటే... 
రెండు దారుల్లో ముప్పు 
మన దేశంలో 40 కోట్ల మంది తీరప్రాంతాల్లో నివసిస్తున్నారు. వీరందరికీ రెండు వైపుల నుంచి సునామీ ప్రమాదం పొంచి ఉంది. ఒకటి, అరేబియా సముద్రంలో ఉన్న మక్రాన్‌ సబ్‌డక్షన్‌ జోన్‌ అనే ప్రాంతం. మరొకటి, అండమాన్‌ నికోబార్‌ - సుమత్రా ద్వీపం ఉన్న బంగాళాఖాతం ప్రాంతం (గతంలో వచ్చిన సునామీ పుట్టింది ఇక్కడే). సునామీ హెచ్చరిక కేంద్రం ఈ రెండింటిపైనే దృష్టి సారిస్తుంది. వీటిలో వచ్చే మార్పులను ఎప్పటికప్పుడు విశ్లేషిస్తుంది. ఈ విషయంలో మన దేశంలోని 17 భూకంప హెచ్చరిక కేంద్రాలతోపాటు, వివిధ దేశాల్లోని 240 కేంద్రాలు కూడా తోడ్పడుతున్నాయని కేంద్రం డైరక్టర్‌ డాక్టర్‌ శైలేష్‌ నాయక్‌ పేర్కొన్నారు. వేర్వేరు సముద్రాల్లో వచ్చే భూకంపాలు కూడా మన భూభాగంపై ప్రభావం చూపే ప్రమాదం ఉన్న కారణంగా ఇతర దేశాల సహకారం అవసరం. 

పని చేసేదిలా 
సునామీలను గుర్తించటం అనే పని బాటమ్‌ ప్రెషర్‌ రికార్డర్ల (బీపీఆర్‌)లతో మొదలవుతుంది. సముద్రంలో తీవ్రమైన భూకంపం సంభవించి అక్కడి నీటిమట్టంలో తేడా రాగానే దానిని పసి గడుతుంది బీపీఆర్‌. ఆ విషయాన్ని సంకేతాల ద్వారా సర్ఫేస్‌ బుయ్‌ అనే మరో యంత్రానికి తెలియజేస్తుంది. ఇది సముద్ర ఉపరితలంపైన ఉంటుంది. అయితే, అది కదలకుండా ఉండటానికి ఒక బరువును కట్టి ఆ బరువును సముద్రంలో వదులుతారు. ప్రమాద సంకేతాలను అందుకున్న సర్ఫేస్‌బుయ్‌ ఆ సమాచారాన్ని ఉపగ్రహానికి పంపిస్తుంది. అక్కడి నుంచి హెచ్చరిక కేంద్రానికి విషయం చేరుతుంది. ప్రస్తుతం బంగాళాఖాతంలో ఆరు బీపీఆర్‌లను ఏర్పాటు చేశారు. త్వరలో ఈ సంఖ్యను 10కి పెంచనున్నామని శైలేష్‌ నాయక్‌ చెప్పారు. ఇక అరేబియా సముద్రంలో ఉన్న బీపీఆర్‌లు రెండు. 

50 వేల నమూనాలు 
సముద్రంలో ఆరు అంతకన్నా తీవ్రస్థాయి భూకంపం ఏర్పడిన 15 నిమిషాల్లో ఆ సమాచారం సునామీ హెచ్చరిక కేంద్రానికి చేరుతుంది. మరుక్షణమే, ఆ భూకంపం సునామీగా మారే ప్రమాదం ఏ మేరకు ఉంది? దాని ఫలితాలు ఎలా ఉంటాయి? అన్న విశ్లేషణ ఆటోమేటిక్‌గా జరిగిపోతుంది. ఇక్కడ కీలకపాత్ర వహించేవి నమూనాలు. ప్రస్తుతం 50 వేల నమూనాలున్నాయి. భూకంపం తీవ్రతను బట్టి అల వేగం, ఎత్తు, అది ప్రయాణించే దిశ, దానికి పట్టే కాలం మొదలైన అంశాల ఆధారంగా 50 వేల విభిన్న సందర్భాలను తెలియజేస్తాయి ఈ నమూనాలు. ఎక్కడో భూకంపం సంభవించింది అన్న సమాచారం రాగానే కంప్యూటర్లు వెంటనే ఆ సందర్భానికి తగిన నమూనాను వెదికి పట్టుకుంటాయి. దాంట్లో ఉన్న సమాచారంతో కేంద్ర హోంశాఖకు, ఎర్త్‌సైన్సెస్‌ విభాగాలకు వెంటనే నివేదికలు పంపిస్తారు. దీనికి పట్టే సమయం ఐదు నిమిషాలు. అంటే, భూకంపం ఏర్పడిన 20 నిమిషాల్లో సమాచారం వెలువడుతుంది. దీని తర్వాత సముద్రంలో ఉన్న పరిస్థితిలో ఎలాంటి మార్పులు వస్తున్నాయి, వాటి ఫలితాలు ఎలా ఉంటాయి అన్నది గమనిస్తారు. ఏ ప్రాంతంపై ప్రభావం పడే అవకాశం ఉందో గుర్తిస్తారు. దీనికోసం తీరప్రాంతాలకు సంబంధించిన జనావాసాల చిత్రాలను ఉపయోగిస్తారు. ప్రస్తుతం ఈ కేంద్రం వద్ద దేశవ్యాప్తంగా ఉన్న తీరప్రాంతాల్లోని జనావాసాల సమాచారం సచిత్రంగా ఉంది. వీటన్నింటినీ అనుసంధానిస్తూ సునామీ ప్రమాదంపై తాజా పరిస్థితిని తెలియజేస్తాయి. 
దోమ ముక్కును కట్టేస్తే!
తమ సమీపంలో మనుషులు ఉన్నదీ లేనిదీ దోమలు ముక్కు ద్వారా గ్రహిస్తాయి. ఆ ముక్కునే పని చేయకుండా చేస్తే... అంతకు మించిన దోమల నివారిణి ఉంటుందా? ప్రస్తుతం అమెరికా శాస్త్రవేత్తలు ఆ పనిలోనే ఉన్నారు. 
మన శరీరం నుంచి వెలువడే చెమటలో కార్బన్‌ డయాక్సైడ్‌, యాక్టెనోల్‌ తదితర రసాయనాలు ఉంటాయి. వీటిని గుర్తించే దోమలు మనుషుల వెంట పడతాయి. అది కూడా ఒక ప్రత్యేకమైన మిశ్రమంలో రసాయనాలు ఉన్న వ్యక్తులే వాటిని అధికంగా ఆకర్షించి ఎక్కువగా బలవుతారు. సాధారణంగా, ఒకే ఇంట్లో ఉన్నా ఒకరిని దోమలు ఎక్కువగా బాధించి మరొకరిని పట్టించుకోకపోవటానికి కారణం ఇదే. 
ఈ నేపథ్యంలో వాండర్‌బిల్డ్‌ విశ్వవిద్యాలయానికి చెందిన శాస్త్రవేత్తలు దోమలు మనుషులను ఎలా పసిగడుతున్నాయన్నదానిపై సుదీర్ఘంగా పరిశోధనలు జరిపారు. దోమల శరీరంలో కీలకపాత్ర వహిస్తున్న భాగాలు, వాటికి మెదడుకు ఉన్న అనుసంధానం తదితర విషయాలను గుర్తించారు. ఈ పరిశోధన వెలుగులో మరో 5 నుంచి 10 ఏళ్లలో అత్యుత్తమ దోమల నివారిణిని తయారు చేయగలమని అంటున్నారు కూడా. 
మూడే కీలకం 
వాసన, రుచి చూడటానికి దోమ మూడు శరీర భాగాలను ఉపయోగిస్తుంది. ఫెదరీ యాంటీనా అనే భాగం కార్బన్‌ డయాక్సైడ్‌ తదితర రసాయనాల్ని గుర్తిస్తుంది. రెండోది పోబోసిస్‌. ఇది సమీపంలో ఉన్న వాసనల్ని గ్రహిస్తుంది. చివరిది మ్యాగ్జిలరీ పల్ప్‌. సుదూరంలో ఉన్న వాసనల్ని గుర్తించే శక్తి దీనికి ఉంది. ప్రస్తుతం శాస్త్రవేత్తలు ఈ మ్యాగ్జిలరీ పల్ప్‌ను క్షుణ్ణంగా పరిశోధించి దాని కింది భాగంలో సున్నితమైన వెంట్రుకలు పెద్ద సంఖ్యలో ఉన్న విషయాన్ని గుర్తించారు. ఒకే విధంగా ఉన్న ఈ వెంట్రుకలు దోమ మెదడులోని మూడు న్యూరాన్లతో సంబంధాన్ని కలిగి ఉన్నాయని తెలిసింది. వాటిల్లో ఒకటి కార్బన్‌ డయాక్సైడ్‌ను, రెండోది ఆక్టినల్‌ను, మూడోది వాసనల్ని గుర్తించటంలో కీలకపాత్ర వహిస్తాయన్న అంశం వెలుగులోకి వచ్చింది. 
మనుషులను గుర్తించటంలో మ్యాగ్జిలరీ పల్ప్‌ కింద ఉన్న వెంట్రుకలే కీలకపాత్ర వహిస్తాయని పరిశోధనల్లో తెలిసింది. వీటిని పని చేయకుండా చేస్తే దోమలకు ఇక వాసనను గుర్తించే సామర్థ్యమే ఉండదు. అంటే, పక్కనే మనిషి ఉన్నా దోమ ఆ విషయాన్ని గుర్తించలేదన్నమాట. అటువంటి అద్భుత ఔషధం తయారు కావాలంటే మరో ఐదు నుంచి పదేళ్లు పడుతుందంటున్నారు లారెన్స్‌ జ్విబెల్‌. పరిశోధన బృందంలో సభ్యుడైన జ్విబెల్‌ ప్రస్తుతం తమ దృష్టి ఈ కొత్త కోణంపైనే ఉందని, మరిన్ని పరిశోధనలు నిర్వహిస్తున్నామని పేర్కొన్నారు. 

దోమలు - నిజాలు
* 50 కిలోమీటర్ల దూరం నుంచి దోమలు మనుషుల వాసనని తెలుసుకుంటాయి. 
* ఏటా పది లక్షల మంది ప్రపంచ వ్యాప్తంగా మలేరియా బారిన పడుతున్నారు. 
* మనల్ని కుట్టేది ఆడ దోమలు మాత్రమే. గుడ్ల తయారీకి కావల్సిన ప్రోటీన్లను రక్తం నుంచే సేకరిస్తాయి. ఈ అవసరం మగ దోమలకు ఉండదు కాబట్టి అవి కుట్టవు. 
* దోమల్ని ఆకర్షించటం అనేది 85 శాతం జన్యుపరంగా సంక్రమించే లక్షణమని ఒక అధ్యయనంలో తేలింది. 
* ప్రపంచవ్యాప్తంగా ఉన్న దోమ జాతులు 3 వేలపైనే. 
* ఉష్ణోగ్రతలు ఎక్కువగా ఉన్న కొద్దీ దోమల దాడి ఎక్కువవుతుంది. అయితే, ఏడిస్‌ అనే దోమ మాత్రం 15 డిగ్రీల కంటే తక్కువ ఉష్ణోగ్రత ఉన్నప్పుడే కుడుతుంది. 
దేశమేదైనా ఆతిథ్యం ఉచితం
అమెరికా, బ్రిటన్‌, జర్మనీ, ఫ్రాన్స్‌... ఏ దేశమైనా సరే మీకు ఆతిథ్యం సిద్ధం. అదీ ఉచితంగా. అద్భుతాల ఇంటర్నెట్‌ అందిస్తున్న మరో సదుపాయం ఇది. 
www.couchsurfing.com నెటిజన్లను ఒక్క చోటకి చేర్చి పరస్పరం ఆతిథ్యం ఇచ్చుకునేలా ఒక వేదికను కల్పిస్తోంది ఈ వెబ్‌సైట్‌. దీంట్లో సైనప్‌ అయి మీ వివరాలతో ప్రొఫైల్‌ తయారు చేసుకుంటే చాలు మీరూ సభ్యులయిపోతారు. ఆ తర్వాత మీరు వెళ్లాలనుకుంటున్న ప్రాంతాలు, అక్కడ ఎన్ని రోజులు ఉండాలనుకుంటున్నారు తదితర వివరాలతో మెయిల్‌ చేస్తే, ఆ ప్రాంతాలకు చెందిన సభ్యులు మీకు ఆతిథ్యం పలుకుతూ ప్రతిస్పందిస్తారు. అలాగే, విదేశాల నుంచి వచ్చే వారికి మీరు ఆతిథ్యం ఇవ్వాలనుకుంటే కూడా ఆ వివరాలను అక్కడ పొందుపరచవచ్చు. 
నమ్మడం ఎలా? 
ఆహ్వానాలు పంపినవారు మోసం చేస్తారేమోనన్న అనుమానం సహజమే. మోసాలు జరగకుండా సభ్యత్వం నమోదు సమయంలోనే కొన్ని జాగ్రత్తలు తీసుకుంటున్నారు 'కోచ్‌సర్ఫింగ్‌' నిర్వాహకులు. సభ్యుడి పేరు, ఇతర వివరాలు సరైనవేనా అని నిర్ధరించుకోవటానికి ప్రత్యేకంగా ఒక నెట్‌వర్క్‌ను ఏర్పాటు చేశారు. అలాగే, ప్రతీ సభ్యుని గురించి ఇతరుల అభిప్రాయాలు సైట్లో అందుబాటులో ఉంటాయి. వాటిని చదవటం ద్వారా కూడా ఆయా వ్యక్తుల గురించి తెలుస్తుంది. ప్రస్తుతం కోచ్‌సర్ఫింగ్‌లో 3 లక్షల మంది సభ్యత్వం తీసుకున్నారు. వారానికి 10 వేల మంది కొత్తగా చేరుతున్నారు. 
సాఫ్ట్‌వేర్‌ రణరంగం
ఐబీఎం, గూగుల్‌, సన్‌ ఒకవైపు... మైక్రోసాఫ్ట్‌, యాపిల్‌ మరోవైపు... సాఫ్ట్‌వేర్‌ రణసీమలో కనిపిస్తున్న దృశ్యం ఇది. సాఫ్ట్‌వేర్లను ఉచితంగా అందజేస్తూ, మైక్రోసాఫ్ట్‌ ఆధిపత్యాన్ని దెబ్బతీయాలన్న ప్రయత్నం ఒక పక్షానిదైతే, సేవల్లో మరిన్ని మెరుగులతో వినియోగదారులను ఆకట్టుకొనే ప్రయత్నం మరో పక్షానిది.
పర్సనల్‌ కంప్యూటర్‌ సాఫ్ట్‌వేర్ల రంగంలో తిరుగులేని ఆధిపత్యాన్ని చూపుతున్న మైక్రోసాఫ్ట్‌ను దెబ్బతీయటానికి ఐబీఎం ఇటీవల ఒక కొత్త అస్త్రాన్ని బయటకు తీసింది. దాని పేరు లోటస్‌ సింఫనీ. వర్డ్‌ ప్రాసెసింగ్‌, స్ప్రెడ్‌షీట్స్‌, ప్రజెంటేషన్స్‌లలో ఉపయోగపడే సాఫ్ట్‌వేర్‌ ప్యాకేజీ ఇది. దీన్ని ఐబీఎం వెబ్‌సైట్‌ నుంచి ఉచితంగా డౌన్‌లోడ్‌ చేసుకోవచ్చు. 
మైక్రోసాఫ్ట్‌కు విండోస్‌ తర్వాత అత్యంత కీలకం ఆఫీస్‌ అన్నది తెలిసిందే. ఆ కంపెనీ లాభాల్లో మెజారిటీ వాటా ఈ రెండింటిదే. విండోస్‌కు ప్రత్యామ్నాయమయిన లైనక్స్‌కు పూర్తి మద్దతును అందించిన ఐబీఎం ఇప్పుడు ఆఫీస్‌పైన దృష్టి పెట్టింది. వర్డ్‌, ఎక్సెల్‌, పవర్‌పాయింట్‌లకు ధీటుగా లోటస్‌ సింఫనీని తీసుకొచ్చింది. ఐబీఎంకు తోడుగా గూగుల్‌, సన్‌ కూడా ఓపెన్‌సోర్స్‌ సాఫ్ట్‌వేర్లకు పూర్తిస్థాయిలో ఊతమిస్తున్నాయి. ఇంటర్నెట్‌ నుంచి ఉచితంగా డౌన్‌లోడ్‌ చేసుకునే ప్యాకేజీలను రూపొందిస్తున్నాయి. అవతలిపక్షం దాడుల నుంచి రక్షించుకోవాలంటే తనను తాను మరింత మెరుగు పరచటమే శరణ్యమని మైక్రోసాఫ్ట్‌ భావిస్తున్నట్టుంది. దీనికి తాజా నిదర్శనం, ఔట్‌లుక్‌ ఈమెయిల్‌ ప్రోగ్రామ్‌కు కొత్తగా ఫోన్‌, వీడియోలను అనుసంధానించటం. ఈ ప్రయత్నాలకు తోడుగా యాపిల్‌ నిలవటం విశేషం. ఆ కంపెనీ కొత్త ఆపరేటింగ్‌ సిస్టమ్‌ రేపు విడుదల అవుతోంది. ఇంతవరకూ దూరదూరంగా ఉన్న విండోస్‌, మ్యాక్‌ ఈ ఆపరేటింగ్‌ సిస్టమ్‌తో ఒకటి కానున్నాయి. 

పోరు కొత్త కాదు 
మైక్రోసాఫ్ట్‌ను ఢీకొనటం ఐబీఎంకు కొత్త కాదు. 1990లలోనే ఆ పోరుకు బీజం పడింది. OS/2 ఆపరేటింగ్‌ సిస్టమ్‌, స్మార్ట్‌ సూట్‌ ఆఫీస్‌ ప్రొడక్టివిటీ ప్రోగ్రామ్స్‌ ద్వారా ఐబీఎం ముందుకు వచ్చింది. కానీ, అవి వినియోగదారుల ఆదరణ పొందకపోవటంతో వెనక్కు తగ్గింది. ఆ తర్వాత తన వ్యూహాన్ని మార్చుకొని ఓపెన్‌సోర్స్‌ సాఫ్ట్‌వేర్లపైన దృష్టి పెట్టింది. openoffice.org అనే బృందంతో కలిసి అడుగులు వేసింది. కొంతకాలంగా ఓపెన్‌ ఆఫీస్‌ టెక్నాలజీతో పని చేస్తున్నప్పటికీ, ఓపెన్‌సోర్స్‌ గ్రూపులో చేరుతున్నట్టుగా నెల రోజుల క్రితమే ప్రకటించింది. ఇది ఓపెన్‌ ఆఫీస్‌ ప్రస్థానంలో కీలక మలుపు. 2000లో ఐబీఎం పూర్తి మద్దతు ప్రకటించిన తర్వాతే లైనక్స్‌ దశ తిరిగింది. ఇప్పుడు ఓపెన్‌ ఆఫీస్‌ విషయంలోనూ ఆ పరిస్థితి పునరావృతం అవుతుందని నిపుణులు అభిప్రాయపడుతున్నారు. 

కొత్త పంథా 
తాజాగా తాను ప్రకటించిన సింఫనీ డెస్క్‌టాప్‌ ప్యాకేజీ ద్వారా టెక్నాలజీ రంగంలో కొత్త పంథానే ప్రారంభించాలన్న ఆలోచనతో ఉంది ఐబీఎం. ఈ విషయంలో ఓపెన్‌సోర్స్‌ డెస్క్‌టాప్‌ సాఫ్ట్‌వేర్‌లో ఉపయోగించే ఓపెన్‌ డాక్యుమెంట్‌ ఫార్మాట్‌ కీలకం అని ఆ కంపెనీ అభిప్రాయం. దీనిద్వారా పరికరాల మధ్య ఆటోమేటిక్‌ కమ్యూనికేషన్‌ను ఏర్పాటు చేయవచ్చు. ఇది వినియోగంలోకి వస్తే ఎలా ఉంటుందో ఒక ఉదాహరణ ద్వారా చూద్దాం. స్టాక్‌మార్కెట్లో పెట్టుబడులు పెట్టే ఒక వ్యక్తి స్ప్రెడ్‌షీట్‌ తయారు చేసుకొని దానికి మార్కెట్‌ సమాచారంతో లింక్‌ ఇస్తే, తన షేర్ల ధరలు పెరిగినా, తగ్గినా వెంటనే మెయిల్‌ రూపంలోగానీ, మెసేజీ ద్వారాగానీ సమాచారం వచ్చేస్తుంది. ఒక బటన్‌ నొక్కితే ఎక్కడి నుంచైనా కొనుగోలు/అమ్మకం ఆర్డర్‌ తయారై సదరు కంపెనీకి వెళ్తుంది. ఆటోమేటిక్‌ కమ్యూనికేషన్‌తో ఇలాంటి ఉపయోగాలు బోలెడు. ఇంతటి ప్రాధాన్యం ఉన్న రంగంపై మైక్రోసాఫ్ట్‌కు కూడా ఆసక్తి ఉంది. అయితే, ఈ విషయంలో తనదైన డాక్యుమెంట్‌ ఫార్మాట్‌ 'ఆఫీస్‌ ఓపెన్‌ ఎక్స్‌ఎంఎల్‌'ను తీసుకురావాలని ఆ కంపెనీ ప్రయత్నం. ఈ ఫార్మాట్‌ను ప్రపంచ టెక్నికల్‌ స్టాండర్డ్‌గా గుర్తించాలంటూ మైక్రోసాఫ్ట్‌ చేసిన ప్రయత్నాలను ఇంటర్నేషనల్‌ ఆర్గనైజేషన్‌ ఫర్‌ స్టాండర్త్డెజేషన్‌ గత నెలలో అడ్డుకుంది. ఆ సంస్థ గుర్తింపు ఓపెన్‌ డాక్యుమెంట్‌ ఫార్మాట్‌కు ఉండటం విశేషం. 

ఇతరుల మద్దతు 
మైక్రోసాఫ్ట్‌పై పోరు జరుపుతున్న ఐబీఎం ఒంటరిగా లేదు. గూగుల్‌, సన్‌ కంపెనీలు కూడా దానితో కలిసి ఉన్నాయి. గూగుల్‌ ఆన్‌లైన్‌లో వర్డ్‌ప్రాసెసర్‌, స్పెడ్‌షీట్‌లను అందిస్తున్న విషయం తెలిసిందే. ఇక సన్‌ మైక్రోసిస్టమ్స్‌ కూడా 'స్టార్‌ఆఫీస్‌' పేరుతో ఓపెన్‌సోర్స్‌ డెస్క్‌టాప్‌ సాఫ్ట్‌వేర్‌ను అందజేస్తోంది. ఓపెన్‌ డాక్యుమెంట్‌ ఫార్మాట్‌ వెనకాల ఉన్న ప్రధాన కంపెనీలు కూడా ఈ మూడే. 

మార్పులే మార్గం 
మైక్రోసాఫ్ట్‌కు పోటీ కొత్త కాదు. కానీ తాజా పరిణామాలు మాత్రం ఆ సంస్థను తీవ్రంగా ఆలోచింపజేస్తున్నాయి. ప్రస్తుతం మైక్రోసాఫ్ట్‌ ఆఫీస్‌ సాఫ్ట్‌వేర్లను ఉపయోగిస్తున్న వారి సంఖ్య ప్రపంచ వ్యాప్తంగా 50 కోట్ల మంది. అదే విధంగా విండోస్‌ కూడా పీసీ ప్రపంచంలో ఏ ఆపరేటింగ్‌ సిస్టమ్‌కూ అందనంత ఎత్తులో ఉంది. ఈ నేపథ్యంలో అగ్రస్థానాన్ని కాపాడుకుంటూనే పోటీని ఎదుర్కొనే ప్రయత్నం చేస్తోంది మైక్రోసాఫ్ట్‌. తాజాగా తన ఔట్‌లుక్‌ ఈ మెయిల్‌ ప్రోగ్రామ్‌కు ఫోన్‌, వీడియో సౌకర్యాలను జోడించింది. వీటి ద్వారా ఈమెయిల్‌ చూస్తున్న వినియోగదారుడు అవతలివైపు వాళ్లు ఆన్‌లైన్‌లో అందుబాటులో ఉన్నారా లేరా అన్న విషయాన్ని గుర్తించవచ్చు. తద్వారా, వాళ్లతో తక్షణం ఫోన్‌లోగానీ, వీడియో కాన్ఫరెన్స్‌లోగానీ మాట్లాడవచ్చు. ఈ సౌకర్యాలను ప్రారంభిస్తూ, ''ఇది టైప్‌ రైటర్ల నుంచి వర్డ్‌ ప్రాసెసింగ్‌ సాఫ్ట్‌వేర్‌కు వెళ్లినంతటి మార్పు'' అని బిల్‌గేట్స్‌ అభివర్ణించారు. దీనిపై వినియోగదారుల స్పందన ఎలా ఉంటుందో వేచి చూడాల్సిందే. మైక్రోసాఫ్ట్‌కు సంతోషాన్నిచ్చే మరో పరిణామం యాపిల్‌ కొత్త ఆపరేటింగ్‌ సిస్టమ్‌. 

లెపార్డ్‌ పేరుతో యాపిల్‌ కొత్త ఆపరేటింగ్‌ సిస్టమ్‌ను రేపు అమెరికాలో విడుదల చేస్తోంది. 2001లో మొదలైన మ్యాక్‌ ఓఎస్‌ ఎక్స్‌కు ఇది ఆరవ అప్‌గ్రెడేషన్‌. ఈసారి 300 కొత్త మార్పులు ఉంటాయని యాపిల్‌ పేర్కొంది. వాటిల్లో అన్నింటికన్నా ప్రధానమైనది 'బూట్‌ క్యాప్‌'. దీని ద్వారా మ్యాక్‌లలో విండోస్‌ను ఉపయోగించుకోవచ్చు. మ్యాక్‌ వినియోగదారులకు ఇప్పటి వరకూ లేని సదుపాయం ఇది. ఈ కొత్త ఓఎస్‌తో మ్యాక్‌ల అమ్మకాలు బాగా పెరుగుతాయని యాపిల్‌ భావిస్తోంది. మరోవైపు, విండోస్‌కూ ఇది ప్రయోజనకరమైన విషయమే. విస్టా ఆశించిన స్థాయిలో విజయవంతం కాని నేపథ్యంలో చాలా మంది పాత ఎక్స్‌పీ వైపే మళ్లుతున్నారు. వీరిలో కొత్తగా మ్యాక్‌ వినియోగదారులు కూడా కలిసే అవకాశం ఉంది. 

ఐటీ దిగ్గజాల పోరు చిత్రం ఇదీ. దీంట్లో ఓడేదెవరో, గెలిచేదెవరో కాలమే నిర్ణయించినా పీసీ వినియోగదారులు మాత్రం సంతోషంగా ఉన్నారు. కారణం, కొత్త కొత్త సదుపాయాలు ఏ ఖర్చూ లేకుండా పీసీలోకి రావటం ఒకటైతే, ఉన్న సౌకర్యాలు మెరుగులు అద్దుకొని మరీ ప్రత్యక్షం కావటం మరొకటి. 
మరణ ఘడియలు ముందే తెలుసు
చూడటానికి అల్పమైనవే కానీ, వాటికున్న సామర్థ్యం శాస్త్రవేత్తలను నివ్వెరపరుస్తోంది. మరణం సమీపించే విషయాన్ని చీమలు గుర్తిస్తున్నాయని ఒక పరిశోధనలో తేలింది. ఆ సమయంలో అవి ప్రమాదకరమైన పనులు  చేపడుతూ తోటి చీమలను కాపాడుతున్నాయి కూడా.
గబ్బిలాలు, చీమలు వంటి సామాజిక కీటకాల్లో పనులు చేయటానికి ప్రత్యేకంగా కొన్ని ఉంటాయి. ఆ శ్రామిక జీవుల్లో కూడా కచ్చితమైన శ్రమ విభజన కనిపిస్తుంది. చీమల విషయానికొస్తే, వయస్సును బట్టి అవి పనులను మార్చుకుంటాయి. ముసలి శ్రామిక చీమలు ఆహార సేకరణలో ప్రమాదకరమైన పనులు చేపడతాయి. యవ్వనంలో ఉన్నవేమో అంత ప్రమాదం లేని పనుల్లో మునిగిపోతాయి. ఈ శ్రమ విభజన ద్వారా తమ గుంపు ఆరోగ్యాన్ని అవి కాపాడుకుంటాయి (ఎక్కువగా యువ చీమలు ఉంటే గుంపు ఎక్కువకాలంపాటు ఉనికిలో ఉంటుంది). పనిలో ఈ విభజనకు కారణం ఏమిటన్నది ఇప్పటి వరకూ ఎవరికీ తెలియదు. వయస్సుతోపాటు వచ్చే శారీరక మార్పులా, మరింకేమైనానా అన్నదీ స్పష్టం కాలేదు. ఈ నేపథ్యంలో పోలండ్‌లోని జాగిలోనియన్‌ విశ్వవిద్యాలయానికి చెందిన డేవిడ్‌ మోరాన్‌ తన సహచరులతో కలిసి చీమలపై కొన్ని ప్రయోగాలు జరిపారు. వీటి ద్వారా అసలు మిస్టరీ వీడకున్నా చీమల శ్రమవిభజనకు కారణం వయసు కాదని తెలిసింది. 
11 కాలనీలు 
డేవిడ్‌ బృందం తమ పరిశోధనల కోసం 'మిర్మికా స్కాబ్రినోడిస్‌' అనే చీమలను ఎంచుకుంది. అది కూడా ఆ జాతి చీమల్లో యవ్వనంలో ఉన్న వాటిని మాత్రమే తీసుకున్నారు. వాటితో 11 కాలనీలను ఏర్పాటు చేశారు. ఆ తర్వాత ప్రతీ కాలనీలో ఉన్న సగం చీమల జీవితకాలాన్ని కృత్రిమంగా తగ్గించారు. దీనికోసం రెండు పద్ధతులను పాటించారు. కార్బన్‌డయాక్సైడ్‌ ప్రభావానికి గురి చేయటం ద్వారా కొన్ని చీమల నాడీ వ్యవస్థను దెబ్బ తీశారు. మరికొన్నింటికేమో, చిన్న గాయాలు చేసి సూక్ష్మక్రిములు (ఇన్ఫెక్షన్‌) సోకేటట్టు చేశారు. ఈ విధంగా ఆరోగ్యం దెబ్బతిన్న చీమలను గుర్తించటానికి వాటిపై ఒక రంగు కూడా వేశారు. ఆ తర్వాత ఐదువారాల పాటు వాటి కదలికలను పరిశీలించారు. దీనిద్వారా, రంగు చీమలు ప్రమాదకరమైన పనులను చేపట్టటంలో ముందుంటున్నాయని తేలింది. అంతేకాదు, ఆరోగ్యం ఎంత ఎక్కువగా దెబ్బతింటే ఆ చీమలు అంత ఎక్కువగా ప్రమాదాలను ఎదుర్కొంటున్నాయి. అంటే, మరణం సమీపిస్తున్న విషయాన్ని చీమలు స్పష్టంగా గుర్తిస్తున్నాయని అందుకే అవి అలా వ్యవహరిస్తున్నాయని డేవిడ్‌ పేర్కొన్నారు. అయితే ఈ సామర్థ్యం కార్బన్‌డయాక్సైడ్‌ ప్రభావానికి గురైన చీమల్లోనే ఎక్కువగా కనిపించిందని, గాయాలపాలైన వాటిలో అంతగా లేదని ఆయన చెప్పారు. ఈ పరిశోధన ద్వారా చీమల్లో శ్రమవిభజన అన్నది వయస్సుపైనే ఆధారపడిన అంశం కాదని, జీవిత కాలం కూడా ముఖ్య పాత్ర పోషిస్తుందని తేలింది. 
చీమల్లో ఉన్న ఆ సామర్థ్యం, ఆ త్యాగగుణం మనకూ వస్తే మన సమాజం ఎంత అద్భుతంగా తయారవుతుందో కదూ. 
రోదసిలో నమాజ్‌
అంతరిక్షంలో ప్రయోగాలు జరిపే ముస్లిం వ్యోమగాముల మతవిధుల కోసం మలేషియా ప్రభుత్వం ఒక పుస్తకాన్ని రూపొందించింది. ప్రార్థన సమయంలో మక్కా ఏ వైపున ఉందో ఎలా తెలుసుకోవాలి? ఏ సమయాల్లో ప్రార్థన చేయాలి? ఉపవాస దీక్షను ఎలా పాటించాలి? తదితర అంశాలలో ఈ పుస్తకం ఉపయోగపడుతుంది. అంతర్జాతీయ అంతరిక్ష కేంద్రానికి మలేషియా తొలిసారిగా తమ దేశ వ్యోమగామిని పంపించిన నేపథ్యంలో ఈ పుస్తకాన్ని తయారు చేసింది. తమ వ్యోమగామి, మత విధులు ఎలా నెరవేర్చాలి అన్న చింత లేకుండా లక్ష్యాలపై పూర్తిగా మనసు లగ్నం చేయటం కోసం దీనిని రూపొందించామని ఆ దేశ మత వ్యవహారాల మంత్రి అబ్దుల్లా పేర్కొన్నారు. 18 పేజీల ఈ పుస్తకాన్ని ఇంగ్లిష్‌, రష్యన్‌, అరబిక్‌తోపాటు ఇతర భాషల్లోకి కూడా అనువదిస్తామని, భవిష్యత్తులో ముస్లిం వ్యోమగాములకు ఉపయోగపడుతుందని ఆయన చెప్పారు. 
--------------------------------------------------------------------------------

అన్‌లైన్‌ ఫొటో ఎడిటింగ్‌
మీకు ఇంటర్నెట్‌ కనెక్షన్‌ ఉందా? అయితే, మీ ఫోటోలను మీరే ఎడిట్‌ చేసుకోవచ్చు. 'రిసైజర్‌' అనే కంపెనీ www.rsizr.com వెబ్‌సైట్‌ ద్వారా ఆన్‌లైన్‌ ఫోటో ఎడిటింగ్‌ సాఫ్ట్‌వేర్‌ను నెటిజన్లకు అందజేస్తోంది. ఆడోబ్‌ ఫొటోషాప్‌ను పోలి ఉండే ఈ సాఫ్ట్‌వేర్‌ ద్వారా కొద్దిపాటి క్వాలిటీ తేడాతో ఫొటో పొడవు, వెడల్పులను మార్పు చేసుకోవచ్చు. అయితే దీనికున్న ప్రత్యేకత ఏమంటే, ఫొటో సైజును మార్చినప్పుడు రిజల్యుషన్‌లో తేడా రాకుండా పిక్సల్స్‌ని మార్పులు చేయడం. అంటే, ఫొటో సైజును పెంచినప్పుడు కొన్ని పిక్సల్స్‌ని జతపరచడం, తగ్గించినప్పుడు కొన్ని పిక్సల్స్‌ని తొలగించడం చేస్తుంది. క్రాఫ్‌, ఎరైజ్‌ లాంటి ఇతర ఆప్షన్లను కూడా ఇందులో పొందుపరిచారు. ఎడోబ్‌ సిస్టమ్స్‌కు చెందిన షాయ్‌ అవిడాన్‌, క్రేంబ్రిడ్జ్‌ రిసెర్చ్‌ లాబ్స్‌కు చెందిన అరియల్‌ షామిర్‌ సంయుక్తంగా దీన్ని తయారు చేసి ఆగస్టులో ప్రోగ్రాం ఆల్గారిథమ్‌ను యూట్యూబ్‌లో పోస్ట్‌ చేశారు. దీన్ని గమనించిన విల్‌టిసుయ్‌ అనే వ్యక్తి ఫ్లాష్‌ ప్రోగ్రామింగ్‌ ద్వారా మార్పులు చేసి సెప్టెంబర్‌లో నెట్‌ ద్వారా అందరికీ అందుబాటులోకి తెచ్చాడు. ఎడోబ్‌ ఫొటోషాప్‌ను ప్లగ్‌-ఇన్‌గా దీనిలో పొందుపరిచాడు
'పిల్లచేష్ట'లకు చెక్‌
కంప్యూటర్‌, పిల్లలకు విజ్ఞానాన్ని అందించటం ఎంత నిజమో... తప్పుదోవ పట్టించటం కూడా అంతే నిజం. గేమ్స్‌, ఇంటర్నెట్‌ అంటూ పిల్ల పిడుగులు పీసీపైనే తమ ఖాళీ సమయాన్ని వెచ్చించడానికి ఇష్టపడుతుంటారు. కానీ, నెట్‌లో బోలెడన్ని మోసాలు, అశ్లీల సైట్లు, హింసతో కూడుకున్న గేమ్‌లు. వీటి నుంచి పిల్లలను దూరంగా ఉంచాలంటే వారిపై ఓ కన్నేసి ఉంచడం తల్లిదండ్రులకు తప్పనిసరి. ఈ విషయంలో సాయపడే సాఫ్ట్‌వేర్లు నెట్‌లో ఎన్నో ...
ఫోన్‌కాల్‌ ద్వారా సమాచారం 
మీ పిల్లలు మీరు నిర్దేశించిన గీతను దాటి ఇంటర్నెట్‌లో విహరిస్తుంటే ఫోన్‌, ఈమెయిల్‌ ద్వారా మీకు హెచ్చరికలు పంపే సాఫ్ట్‌వేర్లున్నాయి.www.cyberpatrol.com, www.internetsafety.com/safe-eyes వెబ్‌సైట్ల నుంచి వాటిని డౌన్‌లోడ్‌ చేసుకోవచ్చు. వీటి ఖరీదు 40 డాలర్లు (సుమారు రూ.1600). 
మానిటర్‌ స్విచాఫ్‌ 
పిల్లలు మీరు కేటాయించిన దాని కన్నా అధిక సమయం గడుపుతుంటే మానిటర్‌ దానంతట అదే స్విచాఫ్‌ అయ్యేలా చేస్తుంది పీసీ మోడరేటర్‌. దీన్ని www.pcmoderator.com వెబ్‌సైట్‌ నుంచి డౌన్‌లోడ్‌ చేసుకోవచ్చు. అయితే, మీ మానిటర్‌కి VGA Portసపోర్ట్‌ ఉంటేనే ఈ సాఫ్ట్‌వేర్‌ను ఉపయోగించుకోవటం సాధ్యమవుతుంది. 

నిఘా 
కంప్యూటర్‌ మీద మీ పిల్లలు ఏం చేశారో తెలుసుకోవాలంటే స్పెక్టర్‌ప్రొవైపు చూడాల్సిందే.www.spectorsoft.com లో లభించే ఈ సాఫ్ట్‌వేర్‌, పిల్లలు పీసీ మీద ఎంత సేపు గడిపారు, ఏయే సైట్లు చూశారు, ఏ గేమ్‌లు ఆడారు వంటి వివరాలన్నింటినీ పూసగుచ్చినట్టుగా మీకు వివరిస్తుంది. మీరు చెప్పినట్టుగా పిల్లలు నడుచుకుంటున్నారా లేదా అన్నది పరీక్షించటానికి దీన్ని ఉపయోగించవచ్చు. 

ముందే హెచ్చరిక 
పీసీ లాకప్‌ సాఫ్ట్‌వేర్‌తో వారంలో ఎన్ని రోజులు, ఎన్ని గంటలు పీసీని వాడుకోవచ్చో నిర్దేశించవచ్చు. షట్‌డౌన్‌ అయ్యే ముందు వాయిస్‌ ద్వారా ఎలర్ట్‌ చేయటం దీనిలో ఉన్న ప్రత్యేకత. పిల్లలు రాత్రంతా కంప్యూటర్‌తోనే గడపకుండా దీనిద్వారా నివారించవచ్చు. ఈ సాఫ్ట్‌వేర్‌www.aquariussoft.com/pc-lock-up లో లభిస్తుంది. 
  

విస్టా : అన్నీ సిద్ధం
కొత్తగా వస్తున్న ఆపరేటింగ్‌ సిస్టమ్‌లలో పేరెంటల్‌ కంట్రోల్స్‌ ఒక భాగంగా ఉంటున్నాయి. విస్టానే ఉదాహరణగా తీసుకుంటే, దాంట్లో ఉన్న కంట్రోల్స్‌తో పిల్లలు పీసీని నిర్ణీత సమయంలోనే ఉపయోగించేలా చూడవచ్చు. ఇంటర్నెట్‌ని వినియోగిస్తున్నప్పుడు ఏ వెబ్‌సైట్లు ఓపెన్‌ చెయ్యాలనేది నిర్దేశించవచ్చు. మీరు దగ్గర లేకున్నా కంప్యూటర్‌పై పిల్లలు ఏం చేశారనేది ఒక నివేదిక రూపంలో పొందవచ్చు. అంతేకాదు, గేమ్స్‌ విషయంలో కూడా వేటిని ఆడాలో, వేటిని ఆడకూడదో తెలియజేసే బ్లాకింగ్‌ సౌకర్యం కూడా దీంట్లో ఉండటం విశేషం. 
విస్టా పేరెంటల్‌ కంట్రోల్స్‌ను ఈ విధంగా ఉపయోగించుకోవచ్చు 
  ఐదేళ్లలో ఐటీ అద్భుతాలే!
శీతాకాలపు టెక్నాలజీ మహోత్సవం మరోసారి మొదలైంది అమెరికాలోని లాస్‌వెగాస్‌లో. ప్రతి ఏటా జరిగే ఈ టెక్‌ పండగ ప్రపంచంలోనే అతి పెద్ద ఎగ్జిబిషన్‌. ఏడాది మొదట్లో ఏర్పాటయ్యే ఈ ప్రదర్శన... రానున్న కాలంలో ఎలక్ట్రానిక్స్‌, రోబోటిక్స్‌, ఐటీ తదితర రంగాలు ఎన్ని కొత్త పుంతలు తొక్కుతాయో తెలియజేస్తుంది. 2,700 కంపెనీలు తమ ఉత్పత్తులను 'కన్జ్యూమర్‌ ఎలక్ట్రానిక్స్‌ షో' (సీఈఎస్‌)లో ప్రదర్శిస్తున్నాయి. దాదాపు లక్షన్నర మంది సందర్శించే సీఈఎస్‌లో అద్భుతం అనిపించదగిన పరికరాలెన్నో ఆవిష్కృతమైనాయి. వాటన్నిటికన్నా పెద్ద విశేషం ఐటీ దిగ్గజాల జోస్యం. మరో ఐదేళ్లలో ఇంటర్నెట్‌, కంప్యూటర్‌ సమూలంగా మారిపోతాయని మైక్రోసాఫ్ట్‌ అధినేత బిల్‌గేట్స్‌, ఇంటెల్‌ అధినేత పాల్‌ ఒటెలిని సీఈఎస్‌లో ఉపన్యసిస్తూ ప్రకటించారు. వీటన్నింటి సమాహారం...
''రానున్న ఐదేళ్లలో కంప్యూటర్లను మనం ఉపయోగించే తీరు పూర్తిగా మారిపోతుంది. కీబోర్డు, మౌస్‌లు అదృశ్యమవుతాయి. వాటి స్థానంలో స్పర్శ, మాట, చూపులతో (టచ్‌, వాయిస్‌, విజన్‌తో) పని చేసే కంప్యూటర్లు వస్తాయి. ఈ పరిణామాన్నే నేను 'నేచురల్‌ యూజర్‌ ఇంటర్ఫేస్‌' అని పిలుస్తున్నా. ఇప్పటికే ఇటువంటివి మన ముందున్నాయి. గత ఏడాది మేం తీసుకొచ్చిన సర్ఫేస్‌ కంప్యూటర్‌ మల్టీ టచ్‌ ఇంటర్ఫేస్‌ సామర్థ్యాన్ని కలిగి ఉంది. ఒకేసారి పలువురు దీనిపై తమ పనులు చక్కబెట్టుకోవచ్చు. ఐఫోన్‌, నింటెండో Wii గేమ్‌ కన్సోల్‌ కూడా టచ్‌స్క్రీన్‌ టెక్నాలజీ విప్లవం నుంచి పుట్టినవే. ఇలాంటి పరికరాలు ఐదేళ్లలో మన జీవితాల్లో భాగమయిపోతాయి. లక్షలాది మంది ప్రజలు తమ దైనందిన జీవితాన్ని వీటి ఆధారంగానే కొనసాగిస్తారు.'' 
- బిల్‌గేట్స్‌, మైక్రోసాఫ్ట్‌ 
''ప్రస్తుతం ఇంటర్నెట్‌ దగ్గరికి మనం వెళ్తున్నాం. కానీ, సమీప భవిష్యత్తులో మనం రమ్మన్నప్పుడు ఇంటర్నెట్టే మన దగ్గరి కొస్తుంది. ఇది నిజం కావటానికి మరెంతో సమయం పట్టదు. కేవలం ఐదేళ్లే. వైర్‌లెస్‌ బ్రాడ్‌బ్యాండ్‌ వ్యవస్థ భూమ్మీద ఉన్న అన్ని ప్రాంతాలను తీగలు లేకుండానే అనుసంధానిస్తుంది. అప్పుడిక మీ జేబులో ఉండే చిన్న పరికరమే పూర్తిస్థాయిలో నెట్‌ను మీ దగ్గరికి తీసుకొస్తుంది. ఈ పరిణామంలో ప్రధాన పాత్రను చిప్‌ పోషిస్తుంది. ప్రస్తుతం మనం ఉపయోగిస్తున్న డెస్క్‌టాప్‌ పీసీల సామర్థ్యాన్ని భవిష్యత్‌ చిప్‌లు కలిగి ఉంటాయి. రానున్న దశాబ్ద కాలంలో ఐదు కొత్త తరం చిప్‌లను తయారు చేసే ఆలోచన మాకుంది. వీటి సాయంతో ఇంటర్నెట్‌ రూపురేఖలు మారిపోతాయి.'' 
- పాల్‌ ఒటెలిని, ఇంటెల్‌ 

 
ప్రపంచంలోనే అతి పెద్ద హైడెఫినేషన్‌ 
ప్లాస్మా టీవీ ఇది. 150 అంగుళాల 
ఈ టీవీని పానసోనిక్‌ కంపెనీ రూపొందించింది. 
 
తొలి వాటర్‌ప్రూఫ్‌ కామ్‌కార్డర్‌. దీన్ని శాన్యో కంపెనీ రూపొందించింది. 
దీని సామర్థ్యం ఆరు మెగాపిక్సెల్‌. 
 
ఇంకా మార్కెట్లోకి రాని కొత్త ఉత్పత్తులివి. 
సెల్‌ఫోన్‌ కంటే పెద్దవి. ల్యాప్‌టాప్‌ కంటే చిన్నవి. 
ఆడియో, వీడియో, నెట్‌ అవసరాలను తీరుస్తాయి. 
 
సెకెనుకు 60 ఫ్రేములను షూట్‌ చేసే 
క్యాసియో కెమెరా వేర్వేరు కోణాల్లో. 
ఇదే కెమెరా సెకెనుకు 300 ఫ్రేముల చొప్పున 
వీడియో రికార్డింగ్‌ కూడా జరుపుతుంది. 
 
తనంతట తానే ట్యూన్‌ అయ్యే రోబో గిటార్‌ ఇది. 
రోబోటిక్స్‌లో అభివృద్ధికి ఇది ఒక నిదర్శనం. 
 
మైక్రోసాఫ్ట్‌ కంపెనీ గత ఏడాది రూపొందించిన 
టేబుల్‌ కంప్యూటర్‌ ఇది. పేరు సర్ఫేస్‌. 
పూర్తి టచ్‌స్క్రీన్‌ టెక్నాలజీతో పని చేసే 
ఈ కంప్యూటర్‌పై ఒకే సమయంలో 
ముగ్గురు నలుగురు బ్రౌజ్‌ చేయవచ్చు. 
 
డ్రైవర్‌ అవసరం లేని కారు ఇది. 
రాడార్‌, విజన్‌, మ్యాపింగ్‌, జీపీఎస్‌ సిస్టమ్స్‌ను 
ఉపయోగించుకుంటూ నడుస్తుంది. 
కార్నెజీ మెలాన్‌ విశ్వవిద్యాలయంతో కలిసి 
జనరల్‌ మోటార్స్‌ దీన్ని రూపొందించింది. 
 
జేబులో పట్టే బుల్లి ప్రొజెక్టర్‌. 
దీని సాయంతో ఫోన్‌లో ఉన్న ఫొటోలనుగానీ, 
వీడియోలను గానీ ఎక్కడైతే అక్కడే ఇలా 
సినిమాలా వీక్షించవచ్చు. ల్యాప్‌టాప్‌, ఐపాడ్‌ 
తదితర పరికరాల్లోనూ దీన్ని నిక్షిప్తం చేసుకోవచ్చు. 

 
 
E-enadu Main  
యాపిల్‌ మ్యాక్‌ ఓఎస్‌ ఎక్స్‌ ఆపరేటింగ్‌ సిస్టమ్‌ కొత్త వర్షన్‌ లెపర్డ్‌ పేరుతో విడుదలైంది. దీంట్లో 300 మార్పులను ప్రవేశపెట్టామని యాపిల్‌  ప్రకటించింది. మరి, వాటిలో మ్యాక్‌ ప్రియులను అలరించేవి ఏవో చూద్దామా!
కాలం వెనక్కి
లెపర్డ్‌లో ఉన్న అతి ముఖ్యమైన అంశం టైమ్‌ మెషిన్‌. దీని ద్వారా, డిలీట్‌ అయిన ఫైల్స్‌, అడ్రస్‌ బుక్‌, ఫొటోలు... వేటినైనా సరే తిరిగి రాబట్టుకోవచ్చు. మ్యాక్‌పై గతంలో ఏ రోజు ఏం చేశామనేది తెలుసుకోవచ్చు. 'టైమ్‌లైన్‌' అనే ఆప్షన్‌పై క్లిక్‌ చేయగానే ఆపరేటింగ్‌ సిస్టమ్‌ను లోడ్‌ చేసినప్పటి నుంచీ ఇప్పటి వరకూ డిలీట్‌ చేసిన అన్ని ఫైల్స్‌ని చూపిస్తుంది. అలాగే, మనకు నచ్చిన వాటిని టైమ్‌ మెషీన్‌లో పొందుపరచడం ద్వారా వాటి బ్యాకప్‌ను పొందవచ్చు. ఉదాహరణకు అడ్రస్‌ బుక్‌ మొత్తాన్ని కాకుండా కొన్ని అడ్రస్‌లను మాత్రమే బ్యాకప్‌ చేసుకోవచ్చు. ఇక మ్యాక్‌లను నెట్‌వర్క్‌ ద్వారా అనుసంధానించిన సందర్భంలోనైతే, సర్వర్‌లో ఉండే బ్యాకప్‌లో ఒక్కో మ్యాక్‌కు సంబంధించిన ఫైల్స్‌ నిక్షిప్తమవుతాయి. దీనికోసం సర్వర్లో ఒక్కో మ్యాక్‌కూ ప్రత్యేకంగా ఒక సబ్‌ఫోల్డర్‌ ఏర్పడుతుంది. 
డిలీట్‌ చేసిన వాటిని తిరిగి తెచ్చుకోవటంలోనే కాదు, హార్డ్‌డ్రైవ్‌ ఫెయిల్‌ అయిన సందర్భంలోనూ టైమ్‌మెషిన్‌ ఆదుకుంటుంది. ఓఎస్‌ని తిరిగి ఇన్‌స్టాల్‌ చేయడం ద్వారా డేటాని బ్యాకప్‌ చేసుకోవచ్చు. అయితే, టైమ్‌మెషిన్‌లో ఇన్ని సౌకర్యాలున్నప్పటికీ ఒక ప్రతికూలత కూడా లేకపోలేదు. టైమ్‌మెషిన్‌లో ఉండే ఫైళ్లను డిలీట్‌ చేయటం సాధ్యం కాదు. విచిత్రమేమిటంటే, మ్యాక్‌లో ఒక ఫైల్‌ను డిలీట్‌ చేసి ట్రాష్‌లోకి పంపించవచ్చు. చివరికి ట్రాష్‌ను కూడా క్లియర్‌ చేసి ఫైళ్ల వివరాలు మ్యాక్‌లో లేకుండా చేయవచ్చు. కానీ, టైమ్‌మెషిన్‌ నుంచి ఆ వివరాలు తొలగించటం మాత్రం వీలు కాదు. అంటే, మ్యాక్‌పై మీరు చేసిన పని వివరాలన్నీ చక్కగా కనిపిస్తుంటాయన్నమాట. ఆ వివరాలు ఎవరి కంటా పడకూడదు అనుకున్నప్పుడు ఇది ఒక సమస్య అయి కూర్చుంటుంది. ఇటువంటి అనుకూల ప్రతికూలతలున్న టైమ్‌మెషిన్‌తో పని చేయించుకోవాలంటే తగిన ఎక్స్‌టర్నల్‌ హార్డ్‌డ్రైవ్‌ తప్పనిసరి అన్నది గుర్తుంచుకోవాలి.
 
విండోస్‌తో చెలిమి
లెపర్డ్‌తో మ్యాక్‌, విండోస్‌ల మధ్య వారధి ఏర్పడింది. దీంట్లో ఉన్న బూట్‌క్యాంప్‌ ద్వారా విండోస్‌ను మ్యాక్‌లో రన్‌ చేయటం వీలవుతుంది. కాకపోతే, రెండు ఆపరేటింగ్‌ సిస్టమ్‌లను ఒకేసారి పని చేయించటం సాధ్యం కాదు. మ్యాక్‌ను, విండోస్‌ను ఇష్టపడే వాళ్లకు బూట్‌క్యాంప్‌ ఒక వరమని చెప్పవచ్చు. 
చంద్రునిపైనుంచి చాటింగ్‌
వేర్వేరు పనులకు వేర్వేరు విర్చువల్‌ డెస్క్‌టాప్‌లను తయారుచేసుకునే సదుపాయాన్ని అందిస్తుంది స్పేసెస్‌. ఉదాహరణకు, మీ స్నేహితునితో వీడియో చాటింగ్‌ చేస్తున్నప్పుడు మీరు చంద్రునిపైనుంచి మాట్లాడుతున్నట్టుగా విజువల్స్‌, గ్రాఫిక్స్‌ను సెట్‌చేసుకోవచ్చు. తాజ్‌ మహల్‌, చైనాగోడ, ఈజిప్టు పిరమిడ్లు వంటి వాటినీ ఉపయోగించుకోవచ్చు. ఇప్పటివరకూ లైనక్స్‌కు మాత్రమే పరిమితమైన ఈ ఫీచర్‌ను లెపర్డ్‌లోనూ ప్రవేశపెట్టారు. 
తలుపు తీయకుండానే...
సిస్టమ్‌లో ఎన్నో ఫైళ్లను, ఫొటోలను, వీడియోలను సేవ్‌ చేస్తుంటాం. కొన్ని రోజుల తర్వాత చూస్తే, వాటిల్లో ఏముందనేది ఒపెన్‌ చేస్తేగానీ తెలియదు. ఇలా ఒక్కో దాన్నీ ఒపెన్‌ చేస్తూ వెళితే మనకు కావలసింది దొరకటానికి బోలెడంత సమయం పడుతుంది. దీనికి పరిష్కారం క్విక్‌లుక్‌. దీని సాయంతో వర్డ్‌ డాక్యుమెంట్‌, పీడీఎఫ్‌, వీడియో... ఏదైనా సరే ఒపెన్‌ చేయకుండానే దాంట్లో ఉన్న విషయాలను తెలుసుకోవచ్చు. 
ఐచాట్‌
మీరు జరిపే ప్రతీ చాటింగ్‌నూ ఒక ప్రత్యేకమైన సందర్భంగా మలుచుకునేలా ఐచాట్‌ను తీర్చిదిద్దారు. ముందు చెప్పుకున్నట్టుగా ఏ ఈఫిల్‌ టవర్‌ మీద నుంచో, ఎవరెస్ట్‌ శిఖరంపైనుంచో మాట్లాడినట్టు బ్యాక్‌గ్రౌండ్‌ సెట్‌ చేసుకోవచ్చు. అన్నింటికన్నా ముఖ్యమైన విషయం, మీ డెస్క్‌టాప్‌ను మీ స్నేహితునితో పంచుకోవచ్చు. అలాగే, వారి పీసీని మీరు షేర్‌ చేసుకోవచ్చు. అంటే, ఇద్దరూ కలిసి వెబ్‌ బ్రౌజ్‌ చేయటం, వీడియోగేమ్స్‌ ఆడటం వంటివి సాధ్యమవుతాయి. ఇక మీరు జరిపే వీడియో, ఆడియో సంభాషణలన్నింటినీ రికార్డు చేసుకోవచ్చు కూడా. ఐచాట్‌లో ఇలాంటి కొత్త మార్పులు అనేకం. 
పిల్లలపై నియంత్రణ
లెపర్డ్‌లో ఉన్న పేరెంటల్‌ కంట్రోల్స్‌ ద్వారా తల్లిదండ్రులు తమ పిల్లల్ని కట్టడి చేయటం సాధ్యమవుతుంది. వారంలో, వారాంతాల్లో పిల్లలు సిస్టమ్‌ను ఎన్ని గంటలు ఉపయోగించుకోవాలనేది ముందుగానే నిర్ణయించవచ్చు. రాత్రి వేళల్లో నిద్ర మానుకొని పీసీమీదే దృష్టిపెట్టకుండా ఒక నిర్ణీత సమయానికి అలారంను సెట్‌ చేయవచ్చు. అలాగే, వద్దనుకున్న వెబ్‌సైట్లను వెబ్‌ బ్రౌజర్‌ను లోడ్‌ చేస్తున్నప్పుడే బ్లాక్‌ చేసే సదుపాయమూ దీంట్లో ఉంది. పిల్లలు ఎవరితో చాట్‌ చెయ్యాలి, ఎవరికి మెయిల్స్‌ పంపాలి అన్న విషయాలనూ తల్లిదండ్రులే నిర్ణయించవచ్చు. ఈ నియంత్రణ రేఖలను దాటే ప్రయత్నాలు జరిగితే ఆ విషయాన్ని కూడా మెయిల్‌ ద్వారా తెలియజేస్తుంది. 
పాతది చాలు
ఆపరేటింగ్‌ సిస్టమ్‌ కొత్తది కదా అని మీ మ్యాక్‌ను అప్‌గ్రేడ్‌ చేయాల్సిన పని లేదని నిపుణులు అంటున్నారు. గత ఆపరేటింగ్‌ సిస్టమ్‌ను ఉపయోగిస్తున్న మ్యాక్‌ పౖౖెనే లెపర్డ్‌నూ వాడుకోవచ్చని, మ్యాక్‌ వేగంగా పని చేస్తుందని భరోసా ఇస్తున్నారు. 
మరికొన్ని
* మ్యాక్‌ను టెలివిజన్‌తో అనుసంధానించి సిస్టమ్‌లో ఉన్న డీవీడీలను టీవీలో చూడవచ్చు. 
* ఎప్పుడూ చూసే ఫైల్‌ నేమ్స్‌, థంబ్‌నెయిల్స్‌ కాకుండా కవర్‌ఫ్లో అనే కొత్త అంశాన్ని తీసుకొచ్చింది లెపర్డ్‌. ఇది ఫైళ్లలో ఉన్న అంశాలను చూపిస్తుంది. అంటే, ఇది క్విక్‌లుక్‌లాంటిదే కానీ అన్ని ఫైళ్లను ఒకేసారి కళ్ల ముందుంచుతుంది. 
* కొత్తగా వచ్చే మ్యాక్‌లలో లెపర్డ్‌ ఉంటోంది. మీ దగ్గరున్న మ్యాక్‌లోనే లెపర్డ్‌ను ఇన్‌స్టాల్‌ చేసుకోవాలంటే దాన్ని ప్రత్యేకంగా కొనుక్కోవాల్సిందే. సింగిల్‌ యూజర్‌ ఎడిషన్‌ ధర దాదాపు రూ.5 వేలు. ఐదుగురు యూజర్లను అనుమతించే ఫ్యామిలీప్యాక్‌ అయితే రూ.8 వేలు ఉంది. 
చాటింగ్‌కు కొత్త వేదిక
ఇంటర్నెట్‌ చాటింగ్‌... టెక్ట్స్‌తో ప్రారంభమైన దీని ప్రస్థానం నేడు లైవ్‌ వీడియో చాటింగ్‌ వరకూ చేరింది. యాహూ మెసెంజర్‌, స్కైపీ వంటివి నెటిజన్ల ప్రియ నేస్తాలైనాయి. అయితే, వీటన్నటి కంటే భిన్నంగా వీడియో చాటింగ్‌ని తీసుకొస్తోంది టోక్‌బాక్స్‌. 
ప్రస్తుతం వినియోగంలో ఉన్న చాటింగ్‌ సైట్లలో దేన్ని తీసుకున్నా, పీసీలోకి ఆ సైట్‌ తాలూకు సాఫ్ట్‌వేర్‌ను డౌన్‌లోడ్‌ చేసుకుంటేగానీ పని ప్రారంభించలేం. ఏఓఎల్‌ కంపెనీ ఏఐఎం, స్కైపీ, యాహూ మెసెంజర్‌... దేనికైనా ఇది వర్తిస్తుంది, ఒక్క టోక్‌బాక్స్‌కు తప్ప. www.tokbox.com వెబ్‌సైట్‌లోకి వెళ్లి మీ వివరాలతో ఎకౌంట్‌ ఒపెన్‌ చేసుకుంటే చాలు. ఇక అక్కడి నుంచే ఒక్క క్లిక్‌తో చాటింగ్‌ ప్రారంభించవచ్చు. మరో విశేషం ఏమిటంటే, మీరు కలుద్దామనుకుంటున్న స్నేహితుడు ఆన్‌లైన్‌లో లేకపోతే ఐదు నిమిషాల వ్యవధి ఉన్న మీ వీడియోను పోస్ట్‌ చేయవచ్చు. మీ మిత్రుడు తర్వాత దాన్ని చూసి స్పందించే అవకాశం ఉంటుంది. అంటే, ఆన్‌లైన్‌లో ఒకరు లేకపోయినా మరొకరు సమాచారాన్ని పంపించవచ్చన్నమాట. టోక్‌బాక్స్‌ అందించే మరో ప్రత్యేక సదుపాయం, సోషల్‌ వెబ్‌సైట్లతో అనుసంధానం. మైస్పేస్‌, ఫేస్‌బుక్‌ వంటి సైట్లను మీరు వినియోగిస్తుంటే, మీ పేజీలో టోక్‌బాక్స్‌ మోడ్యూల్‌ను ఏర్పాటు చేసుకోవచ్చు. దానిద్వారా, అక్కడి నుంచే మీ మిత్రులతో ముఖాముఖి జరపవచ్చు. ప్రస్తుతం బీటావర్షన్‌లో ఉన్న టోక్‌బాక్స్‌ ఉచితంగా సేవలను అందిస్తోంది. 

నేపథ్యం యూట్యూబ్‌దే 
వెబ్‌ ప్రపంచానికి టోక్‌బాక్స్‌ కొత్తదేగానీ, దాని వెనక ఉన్న వాళ్లు మాత్రం పాతవాళ్లే. యూట్యూబ్‌ రూపకర్తల్లో ఒకరైన జావెద్‌ కరీమ్‌ టోక్‌బాక్స్‌ రూపకల్పనలో ప్రముఖ పాత్ర పోషించారు. అలాగే, యూట్యూబ్‌కు ఆర్థిక మద్దతును అందించి దాని ఆవిర్భావంలో ముఖ్య భూమిక నిర్వహించిన సీక్వియా కాపిటల్‌ కంపెనీ టోక్‌బాక్స్‌లోనూ పెట్టుబడులు పెడుతోంది. అలాగే, తొలిదశలో గూగుల్‌కు సలహాదారుగా పనిచేసిన రాజీవ్‌ మోత్వానీ కూడా ఈ కంపెనీలో కౌన్సెలర్‌గా బాధ్యతలు నిర్వహిస్తున్నారు. వీరందరినీ ఒక చోట చేర్చిన వ్యక్తి సెర్జీ ఫగుట్‌. రష్యాకు చెందిన 21 ఏళ్ల కంప్యూటర్‌ మేధావి సెర్జీ తన స్నేహితుడు రొన్‌హాస్‌ (28 ఏళ్లు)తో కలిసి టోక్‌బాక్స్‌ను స్థాపించాడు. గూగుల్‌, యూట్యూబ్‌లాగా ఇదీ ఒక కొత్త ట్రెండ్‌ను సృష్టిస్తుందన్న ధీమాతో ఉన్నాడు. 
వాట్సన్‌ మూలం ఆఫ్రికాలో
ఆఫ్రికాకు చెందిన నల్ల జాతీయులు శ్వేతజాతీయుల కంటే తక్కువ తెలివితేటలు కలిగి ఉంటారంటూ విద్వేషాన్ని వెలిగక్కిన జేమ్స్‌వాట్సన్‌ పరిస్థితి ఇప్పుడు కుడిదిలో పడ్డ ఎలుకలా తయారైంది. ఆయన జన్యువుల్లో 16 శాతం, ఆఫ్రికా నల్ల జాతి పూర్వీకుల నుంచి సంక్రమించినవేేనని ఒక అధ్యయనంలో తేలింది. మరో 9 శాతం జన్యువులు ఆసియాకు చెందిన పూర్వీకుల నుంచి లభించాయి. సాధారణంగా యూరోపియన్లలో ఈ జన్యువుల వాటా ఒక శాతానికి మించదు. అంటే, నల్లజాతి వారసత్వాన్ని వాట్సన్‌ తన తోటివారికన్నా 16 రెట్లు ఎక్కువ కలిగి ఉన్నాడని అర్థం. వాట్సన్‌ తన జన్యుక్రమాన్ని ఇంటర్నెట్‌లో ఉంచిన నేపథ్యంలో డికోడ్‌ జెనెటిక్స్‌ అనే కంపెనీ దానిపై అధ్యయనం జరిపి ఈ ఫలితాలను రాబట్టింది. నల్ల జాతీయులకు వ్యతిరేకంగా వాట్సన్‌ వ్యాఖ్యానించిన తర్వాత శాస్త్రవేత్తలు ఆయనపై తీవ్రంగా విరుచుకుపడ్డారు. 35 ఏళ్లుగా ఆయన పని చేస్తున్న కోల్డ్‌ స్ప్రింగ్‌ హార్బర్‌ ల్యాబొరేటరీ ఆయనను ఛాన్స్‌లర్‌ పదవి నుంచి తొలగించింది.  

 
 
E-enadu Main  
వీడిన అజ్ఞాతం
దాదాపు మూడున్నర వేల ఏళ్ల అజ్ఞాతాన్ని ముగించుకొని టూటెన్‌ ఖామెన్‌ ప్రపంచం ముందుకొచ్చాడు. ఎప్పటిలాగే ఈసారి కూడా అటు శాస్త్రవేత్తల నుంచీ ఇటు సాధారణ ప్రజల వరకూ  అందరి దృష్టినీ తన వైపు తిప్పుకున్నాడు.
1922లో టూటెన్‌ ఖామెన్‌ సమాధి బయటపడిన తర్వాత దానిలోని మమ్మీని చూసిన వారి సంఖ్య ఇప్పటి వరకూ యాభైకి మించదు. కేవలం కొద్ది మంది శాస్త్రవేత్తలకు మాత్రమే దొరికిన ఆ అరుదైన అవకాశం ఇప్పుడు అందరికీ లభించింది. ఈజిప్టు పురావస్తు పరిశోధకులు, టూటెన్‌ ఖామెన్‌ మమ్మీని బంగారు శవపేటిక నుంచి తొలగించి సీలు వేసిన గాజు పెట్టెలో భద్రపరిచారు. టూటెన్‌ను చూసేందుకు వస్తున్న సందర్శకుల సంఖ్య ఏటేటా వృద్ధి చెందుతున్న కారణంగా, సమాధిలో వేడి, తేమ పెరిగిపోయి మమ్మీ పాడయే ప్రమాదం ఉన్నందున ఈ మార్పు చేశారు. 
క్రీస్తుపూర్వం 1361-1352 మధ్య కాలంలో టూటెన్‌ ఖామెన్‌ ఈజిప్టును పాలించాడు. తొమ్మిదేళ్ల వయస్సులో సింహాసనాన్ని అధిష్టించాడు. పాలన కాలంలో సలహాదారులపైనే ఎక్కువగా ఆధారపడ్డాడు. 19 ఏళ్ల వయసులో మరణించిన టూటెన్‌ ఈజిప్టు చరిత్రపై అంతగా ప్రభావం చూపిన వ్యక్తేమీ కాదు. కానీ, ఈ రోజు ఆయన పేరు జగద్విదితం. ప్రాచీన ఈజిప్టులో ఒక వెలుగు వెలిగిన రాజుల గురించి ఈరోజు చాలామందికి తెలియదు. కానీ, టూటెన్‌ పేరు మాత్రం కొన్ని కోట్ల మందికి తెలుసు. దీనికి కారణం, 85 ఏళ్ల క్రితం బయటపడిన అతని సమాధి. ఈజిప్టులోని లక్సర్‌ పట్టణ సమీపంలో ఉన్న కింగ్‌ ఆఫ్‌ వ్యాలీలో రాజుల సమాధులు ఉంటాయి. వాటన్నింటిలోకి చెక్కుచెదరకుండా, దోపిడీలకు, ప్రకృతి వైపరీత్యాలకు గురి కాకుండా నిలిచింది టూటెన్‌ సమాధి ఒక్కటే. అలనాటి ఈజిప్టు రాచరిక వైభవానికి చిహ్నంగా నిలిచిన ఆ సమాధిలో అద్భుతమైన కళాఖండాలు, ఆభరణాలు, అప్పటి సంస్కృతికి సంబంధించిన ఎన్నో ఆధారాలు లభించాయి. 


బ్రిటన్‌ అన్వేషకుడు హోవర్డ్‌ కార్టర్‌ టూటెన్‌ సమాధిని 1922లో కనుక్కున్నాడు. మమ్మీపైనున్న ఆభరణాలను, బంగారు తొడుగును తొలగించటానికి కార్టర్‌ బృందం మమ్మీని ముక్కలు ముక్కలుగా విడగొట్టింది. ఈ క్రమంలో మమ్మీ బాగా దెబ్బతిన్నది. 1926లో పురావస్తు శాస్త్రవేత్తలు టూటెన్‌ మమ్మీని తిరిగి ఒక్క చోటికి చేర్చి శవపేటికలో భద్రపరిచారు. ఆ తర్వాత కాలంలో టూటెన్‌ అకాల మృతిపై శాస్త్రవేత్తలు విస్తృతంగా పరిశోధనలు జరిపారు. తొలినాళ్లలో తీసిన ఎక్స్‌రే రిపోర్టుల ఆధారంగా, తలపై బలంగా మోది హత్య చేశారని భావించారు. అయితే, రెండేళ్ల క్రితం ఈజిప్టు పురావస్తు పరిశోధక మండలి నిర్వహించిన సిటీస్కాన్‌లలో టూటెన్‌ ఎడమకాలు విరిగిపోయిందని తేలింది. ఈ గాయం కారణంగా రక్తం విషతుల్యమై మరణించి ఉంటాడన్న అభిప్రాయం ఏర్పడింది. ఈ ప్రతిపాదన నిజమని ఇటీవలే నిర్ధారణ కూడా అయింది. 


2005లో మూడు దేశాల శాస్త్రవేత్తలు టూటెన్‌ ఖామెన్‌కు ఊహారూపాన్నిచ్చారు. నేషనల్‌ జియోగ్రాఫిక్‌ సొసైటీ అధ్వర్యంలో మొదలైన ప్రాజెక్టులో ఫ్రాన్స్‌, అమెరికా దేశాల పరిశోధకులు పాల్గొన్నారు. ఈజిప్టు పురావస్తు మండలి సొంతంగా తన ప్రయత్నాన్ని చేపట్టింది. ఈ మూడు బృందాలు విడివిడిగా మూడు రూపాల్ని సృష్టించాయి. ప్లాస్టర్‌ ఆఫ్‌ పారిస్‌, ప్లాస్టిక్‌, సిలికాన్‌ చర్మంతో తయారైన మూడు మోడళ్లూ కళ్లు, ముఖం, పుర్రె ఆకృతుల్లో ఒకే పోలికలను కలిగి ఉండటం విశేషం (పైన ఉన్నది ఫ్రాన్స్‌ నిపుణుల సృష్టి). టూటెన్‌ పురావస్తు పరిశోధకులనే కాదు కళాకారులను, రచయితలను, సినీ దర్శకుల దృష్టినీ ఆకర్షించాడు. బోలెడన్ని నవలలు, సినిమాలు, సంగీతం ఆల్బమ్‌లు, నాటకాలు, టీవీ షోలు టూటెన్‌ జీవితంపై తయారైనాయి. 


70 రోజుల్లో మమ్మీ
మరణించిన వ్యక్తి ఆత్మ జీవించే ఉంటుందని, దానికోసం శరీరాన్ని భద్రపరచాలని ప్రాచీన ఈజిప్టువాసులు భావించేవారు. ఆ నమ్మకంలోంచే మమ్మీలను తయారు చేయటం మొదలైంది. తొలి రోజుల్లో రాజులకే పరిమితమైన ఈ ఆచారం తర్వాత కాలంలో సామాన్యులకూ అందుబాటులోకి వచ్చింది. మమ్మీని తయారు చేయటానికి 70 రోజులు పట్టేది. ఆ ప్రక్రియ ఇలా నడిచేది.. 
* గుండెను తప్ప మిగిలిన శరీర భాగాలన్నింటినీ తొలగించి జాడీల్లో భద్రపరిచేవారు. మెదడును మాత్రం ముక్కు ద్వారా బయటికి లాగి పడేసేవాళ్లు. 
* ప్రకృతిలో లభించే లవణాలు, ఖనిజాలు, నూనెలతో కలిపి శవాన్ని 40 నుంచి 50 రోజులపాటు ఎండబెట్టేవారు. చివరికి, శవంపై ఎముకలు, చర్మం, వెంట్రుకలు మాత్రమే మిగిలేవి. 
* మెడలో మంత్రించిన తాయెత్తులు, చేతిలో ఒక పుస్తకాన్ని ఉంచేవారు. తదుపరి జీవితంలో ఆ వ్యక్తిని ఇవి కాపాడతాయని వారి నమ్మకం. ఆ తర్వాత తలనుంచి కాళ్ల వరకూ జిగురు కలిపిన జనపనారతో గట్టిగా కట్టేసేవారు. 
* చివరగా ఒక బట్టతో కళేబరాన్ని కప్పి దాన్ని శవపేటికలో ఉంచేవాళ్లు. అంత్యక్రియలు జరపటానికి ముందు ఈ పెట్టెను మరో శవపేటికలో పెట్టి దాంట్లో దుస్తులు, ఆహారం పానీయాలు, ఇతర సామాగ్రిని అమర్చేవారు. ఈ మొత్తాన్నీ రాయితో రూపొందిన మరో పెద్ద పేటికలో (దీన్నిsarcophagus అంటారు) పెట్టటంతో మమ్మీ ప్రక్రియ పూర్తయ్యేది. 
సెర్చ్‌ దిగ్గజం గూగుల్‌ మరో ప్రభంజనాన్ని సృష్టించటానికి రంగం సిద్ధం చేసుకుంటోంది. దీని ప్రభావం రెండు రంగాలపైన పడనుంది. ఒకటి, సెల్‌ఫోన్లు, రెండు, సోషల్‌ నెట్‌వర్కింగ్‌.
ఎన్నో నెలలుగా వినిపిస్తున్న వదంతులను నిజం చేస్తూ, సెల్‌ఫోన్‌ మార్కెట్లోకి ప్రవేశిస్తున్నట్టుగా గూగుల్‌ ప్రకటించింది. కాకపోతే, అందరూ భావించినట్టుగా స్వయంగా సెల్‌ హ్యాండ్‌సెట్‌ను తయారు చేయకుండా, హ్యాండ్‌సెట్లలో ఉపయోగించే సాఫ్ట్‌వేర్‌ను మాత్రమే రూపొందించనుంది. ఆ కంపెనీ సంప్రదాయానికి అనుగుణంగా ఈ సాఫ్ట్‌వేర్‌ను కూడా ఉచితంగా అందజేస్తుంది. దీనిద్వారా ఇప్పటి వరకూ ఇంటర్నెట్‌కే పరిమితమైన గూగుల్‌ సెర్చ్‌ సామర్థ్యం సెల్‌ఫోన్లపైకీ విస్తరిస్తుంది. వ్యాపారరీత్యా ఈ వ్యూహం గూగుల్‌కు కనీవినీ ఎరుగని లాభాలను మూటగట్టి ఇస్తుందని నిపుణులు అంచనా వేస్తున్నారు. 
రెండో అంశం, 'ఓపెన్‌ సోషల్‌'. సోషల్‌ నెట్‌వర్కింగ్‌ తీరుతెన్నులను సమూలంగా మార్చివేసే లక్ష్యంతో గూగుల్‌ ఇటీవల ప్రకటించిన కొత్త ప్లాట్‌ఫాం ఇది. దీనిద్వారా డెవలపర్లు ఏ వెబ్‌సైట్‌కైనా సరిపోయే విధంగా అప్లికేషన్లను తయారు చేసే స్వేచ్ఛను పొందుతారు. ఈ ప్లాట్‌ఫాం కింద గూగుల్‌తో నెంబర్‌వన్‌ సైట్‌గా ఉన్న మైస్పేస్‌తోపాటు మరికొన్ని సైట్లు జతకట్టాయి. 

ఫోన్‌ లో
వచ్చే ఏడాది జూన్‌ నాటికి గూగుల్‌ సాఫ్ట్‌వేర్‌తో నిక్షిప్తమైన సెల్‌ఫోన్లు మార్కెట్లోకి రానున్నాయి. వీటి ద్వారా మొబైల్‌ఫోన్లలో ఇంటర్నెట్‌ సౌకర్యం లభిస్తుంది. మైక్రోసాఫ్ట్‌, పామ్‌, నోకియా సింబియాన్‌ తదితర కంపెనీల ఆపరేటింగ్‌ సిస్టమ్‌లు ఇప్పటికే ఈ సదుపాయాన్ని కల్పిస్తున్న విషయం తెలిసిందే. అయితే, ఇవన్నీ గూగుల్‌ సాఫ్ట్‌వేర్‌లా ఉచితంగా లభించేవి కావు. వీటిని తమ హ్యాండ్‌సెట్లలో నిక్షిప్తం చేయాలంటే ఆయా కంపెనీలు కొనుక్కోవాల్సిందే. ఆ ప్రభావం సహజంగానే ధరపైన పడుతుంది. గూగుల్‌ అందించే సాఫ్ట్‌వేర్‌ ఉచితం కాబట్టి, ధర పెరిగే అవకాశం ఉండదు. అంతేగాక, తన సాఫ్ట్‌వేర్‌ను ఓపెన్‌సోర్స్‌ తరహాలో ప్రోగ్రామర్లందరికీ అందుబాటులో ఉంచనుంది గూగుల్‌. దీనిద్వారా దానిలో ఎవరికివారు ఎలాంటి మార్పులనైనా తీసుకురావచ్చు. ఈ సాఫ్ట్‌వేర్‌ ద్వారా గూగుల్‌కు కలిగే లాభం ఏమిటంటే, ఇంటర్నెట్‌ను సెల్‌ఫోన్లలోకి తీసుకొచ్చి అక్కడ తన సెర్చ్‌ సౌకర్యాన్ని అందిస్తుంది. ప్రస్తుతం ఉన్నట్టుగానే, అక్కడా సెర్చ్‌ అంశాలపై ప్రకటనలను సేకరిస్తుంది. ప్రపంచ వ్యాప్తంగా ప్రస్తుతం 300 కోట్ల సెల్‌ఫోన్లు వినియోగంలో ఉన్నాయి. ఈ నేపథ్యంలో సెల్‌ మార్కెట్‌ నుంచి గూగుల్‌ సంపాదించే లాభాలు ఏడాదికి 480 కోట్ల డాలర్ల మేరకు ఉంటాయని ఆర్థిక నిపుణులు అభిప్రాయం. ప్రస్తుతం, గూగుల్‌ సాఫ్ట్‌వేర్‌ను తీసుకోవటానికి మోటరొలా, శాంసంగ్‌, హెచ్‌టీసీ, ఎల్‌జీ కంపెనీలు అంగీకరించాయి.  

అవధులు లేని నెట్‌వర్కింగ్‌
గూగుల్‌ ప్రకటించిన ఓపెన్‌ సోషల్‌, సోషల్‌ నెట్‌వర్కింగ్‌ సైట్ల మధ్య ఉన్న అడ్డుగోడలను తొలగిస్తుంది. విస్తారమైన ప్రపంచాన్ని సృష్టిస్తుంది. ప్రస్తుతం ఉన్న సైట్లన్నీ వేర్వేరు కంపెనీలకు చెందినవి. ఒక్కోదానిలో ఒక్కోరకమైన స్టాండర్డ్స్‌ను ఉపయోగిస్తున్నారు. ఓపెన్‌ సోషల్‌తో ఈ పరిస్థితి మారిపోతుంది. అన్నింటిలోనూ ఒకే రకమైన ప్రమాణాలను పాటిస్తారు. ఈ పరిణామం డెవలపర్లకు పెద్ద వరమనే చెప్పాలి. జావాస్క్రిప్ట్‌, హెచ్‌టీఎంఎల్‌లలో చిన్నపాటి సవరణలతో డెవలపర్లు అప్లికేషన్లను రాయటానికి అవకాశం లభిస్తుంది.  
గూగుల్‌ ఓపెన్‌సోషల్‌ను ఒక వేదికగా నిర్మించే సంకల్పంతో ఉంది. 20 కోట్ల మంది యూజర్స్‌తో మొదటిస్థానంలో ఉన్న మైస్పేస్‌ గూగుల్‌తో కలిసింది. ఆర్కుట్‌ , బెబొ, సిక్స్‌ఎపార్ట్‌, ఫ్రెండ్‌స్టర్‌ వంటి ఇతర సైట్లూ ఈ వేదికపైకి చేరాయి. ఇక దీంతో పోటీ పడేది ఎవరంటే రెండోస్థానంలో ఉన్న ఫేస్‌బుక్‌ మాత్రమే. అయితే, సమష్టిశక్తి ముందు అది ఏ మేరకు నిలదొక్కుకుంటుందన్నది అనుమానమే. గూగుల్‌ హఠాత్తుగా ఈ నిర్ణయం తీసుకోవటానికి కారణం దాని సొంత ప్రయోజనాలే. నెట్‌లో సెర్చ్‌ రారాజుగా వెలుగొందుతున్న గూగుల్‌కు సోషల్‌ నెట్‌వర్కింగ్‌ సైట్లలోకి ప్రవేశం లభించటం లేదు. ఈ నేపథ్యంలో, తన నియంత్రణ లేకుండా పోతుందన్న ముందు జాగ్రత్తతో, గూగుల్‌ ఆర్కుట్‌ను త్యాగం చేసి కూడా సమష్టి కోసం 'పోరాడుతోంది' అని నిపుణుల అభిప్రాయం.
 
డ్రైవర్‌ లేని కారు

ట్రాఫిక్‌ మధ్యలోంచి ఓ కారు రివ్వున దూసుకుపోతోంది. అంత నైపుణ్యంతో డ్రైవ్‌ చేస్తుంది ఎవరా అని చూస్తే, లోపల ఒక వ్యక్తి కనిపించాడు. అయితే అతను కారు నడపటం లేదు. నిద్రపోతున్నాడు.

నిజమే, అతను నిద్రలో ఉన్నాడు. కారు దానంతట అదే నడుస్తోంది.

......

2015లో అంటే మరో ఎనిమిదేళ్ల తర్వాత కనిపించే దృశ్యం ఇది.

ఈ సీన్‌ 2015దే అయినా దానికి కావలసిన నేపథ్యం అంతా ఇప్పటికే సిద్ధమైపోయింది. మనిషి ప్రమేయం లేకుండా ట్రాఫిక్‌ పద్మవ్యూహంలోంచి ప్రయాణించే కార్లు తయారైనాయి. ప్రపంచంలోనే అత్యుత్తమ రోబోటిక్స్‌ నిపుణులు రూపొందించిన ఈ వాహనాలు ఇటీవలే అమెరికాలో తమ సత్తా చూపాయి.

అమెరికా రక్షణ శాఖకు చెందిన 'డిఫెన్స్‌ అడ్వాన్డ్స్‌ రీసెర్చ్‌ ప్రాజెక్ట్స్‌ ఏజెన్సీ' (DARPA) అర్బన్‌ ఛాలెంజ్‌ పేరుతో కార్ల రేస్‌ను నిర్వహించింది. కాలిఫోర్నియాలో జరిగిన ఈ పోటీలో 11 కార్లు పాల్గొన్నాయి. ఆరు లక్ష్యాన్ని చేరుకోగా, మిగిలినవి మధ్యలో నిలిచిపోయాయి. బాస్‌ అనే కారు అన్నింటికన్నా ముందుగా ఆరు గంటల్లో 60 మైళ్ల దూరాన్ని అధిగమించి 20 లక్షల డాలర్ల మొత్తాన్ని (దాదాపు రూ.8 కోట్లు) గెల్చుకుంది. బాస్‌ను ప్రఖ్యాత విశ్వవిద్యాలయం కార్నెజీ మెలాన్‌, కార్ల తయారీ కంపెనీ జనరల్‌ మోటార్స్‌ కలిసి రూపొందించాయి. ఈ రేస్‌ విశేషమేమిటంటే, పాల్గొన్న కార్లన్నీ మనిషి సాయం లేకుండా వాటంతట అవే నడిచాయి. అది కూడా ట్రాఫిక్‌ మధ్యలో. ఇతర వాహనాలను ఢీకొట్టకుండా వాటంతట అవే తప్పుకున్నాయి. సిగ్నల్‌ పడిన దగ్గర ఆగాయి. రోడ్డు మలుపులు తిరిగిన చోట అవీ తిరిగాయి. ఒకదాంతో ఒకటి పోటీ పడుతూ నిర్దేశిత గమ్యం వైపు దూసుకెళ్లాయి.

యుద్ధ అవసరాల కోసం

మానవ రహిత యుద్ధ వాహనాల తయారీ లక్ష్యంగా డార్పా ఈ పోటీని నిర్వహించింది. యుద్ధక్షేత్రాల్లో ఇలాంటి వాహనాలను దింపటం ద్వారా మృత్యువాతపడే సైనికుల సంఖ్యను తగ్గించవచ్చని అమెరికా భావిస్తోంది. అర్బన్‌ ఛాలెంజ్‌ కోసం డార్పా కాలిఫోర్నియాలోని ఎడారి ప్రాంతమైన విక్టెర్‌విల్లేను ఎంచుకుంది. దాన్ని ఒక కృత్రిమ పట్టణంగా తీర్చిదిద్ది మలుపులున్న రోడ్లు, ట్రాఫిక్‌ సిగ్నళ్లు, కూడళ్లు, చుట్టూ భవనాలను సృష్టించింది. రోడ్డు మీద ట్రాఫిక్‌ పరిస్థితులు ఉండేటట్టుగా ఇతర వాహనాలను నడిపించింది. వాహనాలన్నీ కాలిఫోర్నియా రాష్ట్ర ట్రాఫిక్‌ నియమాలను అనుసరిస్తూ నడిచాయి.

కీలక మలుపు

ఈ పోటీ తక్షణ లక్ష్యం యుద్ధ ప్రయోజనాలే అయినా ప్రముఖ కార్ల కంపెనీలన్నీ అత్యంత ఆసక్తితో దీనిని గమనించాయి. ఆటోమేటిక్‌ వాహనాల తయారీలో ఇదో కీలక మలుపని నిపుణులు అభిప్రాయపడుతున్నారు. జనరల్‌ మోటార్స్‌ పరిశోధన విభాగం వైస్‌ ప్రెసిడెంట్‌ లారీ బర్న్స్‌ మాటలు ఈ పరిస్థితికి అద్దం పడుతున్నాయి. ''డ్రైవింగ్‌ పనిని కారే చూసుకుంటూ ఉంటే మనం హాయిగా ఫోన్‌లో మాట్లాడుతూ, ఈమెయిల్స్‌ చూస్తూ కూర్చుంటే ఎలా ఉంటుందో ఊహించండి. ఇటువంటి పరిస్థితి 2015 నాటికి వస్తుందనే నా నమ్మకం.'' అని అంటున్నారు లారీ. అంటే, మొదట్లో చెప్పుకున్నట్టుగా, ప్రయాణికులు నిద్రలోకి జారుకుంటే వాళ్లను సురక్షితంగా గమ్యానికి చేర్చే డ్రైవర్‌ లేని వాహనాలు తయారయ్యే పరిస్థితి మరెంతో దూరంలో లేదన్నమాటే.

బాక్స్‌

సెన్సర్లే వాటి కళ్లు

అర్బన్‌ ఛాలెంజ్‌లో పాల్గొన్న కార్లకు సెన్సర్లే కళ్లలా పని చేశాయి. పైన, రెండువైపులా, బంపర్లలో ఈ సెన్సర్లు ఉంటాయి. విజేతగా నిలిచిన బాస్‌లో ప్రత్యేకంగా లేజర్‌ స్కానర్‌ కూడా ఉంది. ఇది ఒక సెకనులో లక్ష కొలతలను (measurements) నిర్వహిస్తుంది. దీని ద్వారా వెలువడే లేజర్‌ కిరణాలు ఎదుటనున్న వస్తువుపై పడి తిరిగి ప్రతిఫలిస్తాయి. ఈ మొత్తానికి పట్టే సమయాన్ని లెక్కించటం ద్వారా ఎంత దూరంలో ఆ వస్తువు ఉందో అంచనా కడుతుంది. అలాగే, కారులో ఉన్న కంప్యూటర్‌ కొన్ని అల్గరిథమ్స్‌ ఆధారంగా పని చేస్తూ, ఎదురుగా ఉన్నది స్థిరమైన వస్తువా, కదిలేదా అన్నదాన్ని విశ్లేషిస్తుంది. క్షణాల్లో జరిగే ఈ లెక్కల ద్వారా రోబో కార్లు తమ వేగాన్ని, దిశను నియంత్రించుకుంటాయి.
గ్లోబల్‌ వార్మింగ్‌పై ప్రజల స్పందన
గ్లోబల్‌ వార్మింగ్‌ను తగ్గించి వాతావరణాన్ని కాపాడుకోవటానికి నాయకులు వెనకాడుతున్నా, ప్రజలు మాత్రం త్యాగాలకు కూడా వెరవమంటున్నారు. బీబీసీ భారత్‌తో సహా 21 దేశాల్లో నిర్వహించిన సర్వేలో ఈ విషయం వెల్లడైంది. ఈ సర్వేలో 22,000 మంది అభిప్రాయాల్ని ఫోన్‌ ద్వారా సేకరించారు. పర్యావరణ కాలుష్య నివారణపై ప్రజలు తమ దేశ నాయకుల కంటే బాధ్యతాయుతంగా స్పందించటం విశేషం. ప్రతి ఐదుగురులో నలుగురు తమ జీవిత విధానాన్ని మార్చుకోవడానికి కూడా సిద్ధమన్నారు. అత్యధిక కాలుష్య కారక దేశాలైన అంమెరికా, చైనాల్లో సైతం ప్రజలు సానుకూలంగా స్పందించారు. ఇంధనంపై పన్నుల పెంచి వచ్చిన ఆదాయంతో పర్యావరణ కాలుష్యాన్ని అరికట్టే చర్యలు చేపట్టాలని చాలామంది అభిప్రాయపడ్డారు. ఎట్టకేలకు గిరాకీ
వంద డాలర్ల ల్యాప్‌టాప్‌కు ఎట్టకేలకు గిరాకీ దొరికింది. లాటిన్‌ అమెరికా దేశమైన ఉరుగ్వే తొలిసారిగా లక్ష ల్యాప్‌టాప్‌లను కొనుగోలు చేసింది. మరో రెండేళ్లలో మరో మూడు లక్షలు కొంటామని ఆ దేశం పేర్కొంది. పేద దేశాల విద్యార్థులకు కంప్యూటర్లను అందించి డిజిటల్‌ అంతరాన్ని తగ్గించాలన్న లక్ష్యంతో అమెరికాకు చెందిన నికోలస్‌ నీగ్రోపాంటే ఈ ల్యాప్‌టాప్‌ల తయారీ ప్రాజెక్టును చేపట్టారు. అయితే, మొదట్లో అనుకున్నట్టుగా వంద డాలర్లకు కాకుండా దీని ధరను 188 డాలర్లుగా నిర్ణయించారు. 
ఐప్యాడ్‌తో జాగింగ్‌
ఇటీవలే మార్కెట్లోకి విడుదలైన నైక్‌, ఐప్యాడ్‌ బూట్లు ఇవి. వీటిని వేసుకొని జాగింగ్‌ చేస్తూ ఉంటే ఐప్యాడ్‌ తెరపై ఎంత దూరం పరిగెత్తాం, ఎంత సమయం పట్టింది, శరీరంలో ఎన్ని కాలరీల శక్తి ఖర్చయింది తదితర వివరాలు ప్రత్యక్షమవుతాయి. ఈ సమాచారాన్ని హెడ్‌ఫోన్స్‌ ద్వారా ఎప్పటికప్పుడు వినవచ్చు కూడా. బూట్ల లోపల అమర్చిన సెన్సర్‌, ఐప్యాడ్‌లోని రిసీవర్‌ ద్వారా ఇది జరుగుతుంది. వీటి ధరసూపర్‌ భారత్‌
సాఫ్ట్‌వేర్‌ రంగంలో తిరుగులేని వేగంతో దూసుకెళ్తున్న భారత్‌ సూపర్‌ కంప్యూటింగ్‌లోనూ తనకు ఎదురులేదని చాటిచెప్పింది. ప్రపంచంలోనే అత్యంత వేగవంతమైన సూపర్‌ కంప్యూటర్ల జాబితాలో 4వ స్థానాన్ని సంపాదించి తొలిసారిగా టాప్‌ 10లో చోటు కైవసం చేసుకుంది.
ఎకా (EKA) అంటే సంస్కృతంలో నెంబర్‌వన్‌ అని అర్థం. టాటా కంపెనీ ఇంజినీర్లు తమ సూపర్‌ కంప్యూటర్‌కు పెట్టిన ఈ పేరు వృథా పోలేదు. 117.9 టెరాఫ్లాప్స్‌ సామర్థ్యంతో, మొత్తం ఆసియా దేశాల్లోకి అత్యంత శక్తిమంతమైన కంప్యూటర్‌గా నిలిచింది ఎకా. అమెరికాలో ఇటీవల జరిగిన 'International conference on high performance computing, networking, storage and analysis' విడుదల చేసిన టాప్‌ 500 జాబితాలో ఎకా నాలుగో స్థానాన్ని కైవసం చేసుకుంది. ప్రపంచంలోని వేగవంతమైన సూపర్‌ కంప్యూటర్లలో తొలి 500 స్థానాల్లో నిలిచే వాటితో ఈ జాబితా ఏటా రెండు సార్లు విడుదలవుతుంది. దీంట్లో మన దేశం ఇంతవరకూ 100లోపు ఎన్నడూ రాలేదు. అలాంటిది, ఏకంగా టాప్‌ 10లోకి దూసుకురావటం విశేషం. 
14240 ప్రాసెసర్లు 
టాటా గ్రూపునకు చెందిన కంప్యుటేషనల్‌ రీసెర్చ్‌ ల్యాబొరేటరీస్‌ (సీఆర్‌ఎల్‌) అనే పరిశోధన సంస్థ ఎకాను రూపొందించింది. పుణేలో ఉన్న ఈ సంస్థ సూపర్‌ కంప్యూటర్ల రంగంలో ఓ సూపర్‌ మార్కెట్‌ లాంటిది. అప్లికేషన్లు, సాఫ్ట్‌వేర్లు అన్నీ లభిస్తాయి. సీఆర్‌ఎల్‌ ఇంజినీర్లు ఎకాను 14240 ఇంటెల్‌ హైస్పీడ్‌ క్వాడ్‌కోర్‌ క్లోవర్‌టౌన్‌ ప్రాసెసర్లతో తయారు చేశారు. వీటిని 1800 కంప్యూటింగ్‌ నోడ్లలో అమర్చారు. ఇక సర్వర్‌ విషయానికొస్తే, హ్యూలెట్‌ ప్యాకర్డ్‌ క్లస్టర్‌ ప్లాట్‌ఫాం 3000 BL460c సిస్టమ్‌ను ఎంచుకున్నారు. మొత్తం సిస్టమ్‌ ఇంటిగ్రేషన్‌ను తమదైన రూటింగ్‌ టెక్నాలజీని ఉపయోగించి జరిపారు. సాధారణంగా, సూపర్‌ కంప్యూటర్ల తయారీలో హాట్‌ ఎసైల్‌, కోల్డ్‌ ఎసైల్‌ లేఔట్లను వాడుతుంటారు. ఈ సంప్రదాయానికి భిన్నంగా దాదాపు వర్తులాకార డేటా సెంటర్‌ లేఔట్‌ను ఉపయోగించి ఎకాను రూపొందించారు. ఈ స్థాయిలో కొత్త ఆర్కిటెక్చర్‌ను వినియోగించటం ఇదే తొలిసారి. ఈ విధంగా రూపుదిద్దుకున్న సూపర్‌ కంప్యూటర్‌ 170 టెరాఫ్లాప్స్‌ అత్యున్నత సామర్థ్యాన్ని (peak performance) ను చూపింది (ఒక టెరాఫ్లాపు = సెకనుకు ట్రిలియన్‌ ఫ్లోటింగ్‌ పాయింట్‌ ఆపరేషన్స్‌). టాప్‌ 500 జాబితా కోసం జరిపే లిన్‌ప్యాక్‌ బెంచ్‌మార్క్‌ పరీక్షల్లో 117.9 టెరాఫ్లాపుల నిలకడైన సామర్థ్యాన్ని ప్రదర్శించింది. 

ఉపయోగాలు 
రూ. 120 కోట్ల వ్యయంతో నిర్మించిన ఎకా చమురు అన్వేషణ, కొత్త ఔషధాలపై పరిశోధన, యానిమేషన్‌, వీడియో గేమ్స్‌ మొదలైన రంగాల్లో ఉపయోగపడుతుంది. సూపర్‌ కంప్యూటర్లను సిమ్యులేషన్‌ పనుల్లో ఉపయోగిస్తారు. ఉదాహరణకు ఔషధాల పరిశోధనలనే తీసుకుంటే, ఒక కొత్త మందును తయారు చేయటానికి అవసరమైన రసాయనాలను ఏ మోతాదుల్లో వాడాలి? అవసరమైన ఫలితాలను రాబట్టటానికి అణువుల మధ్య బంధాలను ఎలా మార్చాలి? వంటి ప్రయోగాలను పరిశోధనశాలలో జరపటానికి ముందే సూపర్‌ కంప్యూటర్లో పరీక్షించి చూస్తారు. ఈ రకమైన ప్రయోగాలు అత్యంత సంక్లిష్టమైనవేగాక భారీస్థాయిలో సమాచారాన్ని విశ్లేషిస్తాయి. సెకనుకు కొన్ని కోట్ల లెక్కలు చేసే కంప్యూటర్లయితేనే వాటిని నిర్వహించగలుగుతాయి. 

మన దేశం ఇప్పటి వరకూ సాఫ్ట్‌వేర్‌ రంగంలోనే గుర్తింపు పొందుతూ వచ్చింది. ఎకా విజయంతో భారత ప్రతిష్ఠ సూపర్‌ కంప్యూటింగ్‌ రంగానికీ విస్తరించింది. ఈసారి టాప్‌ 500 జాబితాలో ఎకాతోపాటు మరో 8 భారత సూపర్‌ కంప్యూటర్లు స్థానం సంపాదించుకున్నాయి. దీని ప్రభావం రానున్న రోజుల్లో తప్పనిసరిగా కనిపిస్తుందని, ఏదో ఒకనాడు నెంబర్‌వన్‌ మనమే అయినా ఆశ్చర్యపోనవసరం లేదని ఐటీ నిపుణులు అంటున్నారు. 

తొలి 5
టాప్‌ 500 సూపర్‌ కంప్యూటర్ల జాబితాలో తొలి ఐదు స్థానాల్లో నిలిచినవి ఇవీ... 
1. బ్లూజీన్‌/ఎల్‌. దీనిని ఐబీఎం కంపెనీ రూపొందించింది. సామర్థ్యం 478.2 టెరాఫ్లాపులు. ఆరు నెలల క్రితం 280.6 టెరాఫ్లాపుల సామర్థ్యం ఉన్న బ్లూజీన్‌/ఎల్‌ను ఇటీవలి కాలంలో మెరుగుపరిచారు. 2004 నవంబరు నుంచి ఇదే మొదటిస్థానంలో నిలుస్తోంది. అమెరికాలోని లారెన్స్‌ లివర్‌మూర్‌ నేషనల్‌ ల్యాబొరేటరీలో ఏర్పాటు చేసిన ఈ సూపర్‌ కంప్యూటర్‌ను అణ్వాయుధాల భద్రత కోసం ఉపయోగిస్తున్నారు. 
2. బ్లూజీన్‌/పి. ఇది కూడా ఐబీఎం ఉత్పత్తే. జర్మనీలో ఉపయోగిస్తున్నారు. సామర్థ్యం 167.3 టెరాఫ్లాపులు. 
3. SGI ఆల్టిక్స్‌. న్యూమెక్సికోలో ఉన్న ఈ సూపర్‌ కంప్యూటర్‌ సామర్థ్యం 126.9 టెరాఫ్లాప్స్‌. 
4. ఎకా - భారత్‌ 
5. హెచ్‌పీ క్లస్టర్‌ ప్లాట్‌ఫాం 3000 బీఎల్‌ 460 సి. స్వీడన్‌ ప్రభుత్వ ఆధీనంలో ఉన్న ఈ సిస్టమ్‌ 102.8 టెరాఫ్లాప్స్‌ వేగంతో పని చేస్తుంది. 
పైపైకి...
టాప్‌ 500 జాబితా కనీస అర్హత ప్రతీసారీ పెరిగిపోతూనే ఉంటుంది. ఆరునెలల క్రితం కనీస అర్హత 4 టెరాఫ్లాప్స్‌ ఉంటే, ఇప్పుడది 5.9 టెరాఫ్లాప్స్‌కు చేరుకుంది. ప్రపంచవ్యాప్తంగా సూపర్‌ కంప్యూటింగ్‌ రంగంలో వస్తున్న ప్రగతికి ఇది నిదర్శనం. అయితే, ఐబీఎం వంటి దిగ్గజాలు పెటాఫ్లాప్‌ సామర్థ్యం సాధించే దిశగా ప్రయత్నాలు చేస్తున్నాయి. సెకనుకు వెయ్యి ట్రిలియన్ల లెక్కలు చేసే సూపర్‌ కంప్యూటర్‌ను పెటాఫ్లాప్‌ కంప్యూటర్‌ అంటారు. దీనిద్వారా సిమ్యులేషన్లు మరింత స్పష్టంగా జరపవచ్చని శాస్త్రవేత్తలు అంటున్నారు. ఉదాహరణకు, భూకంప ప్రమాదాన్ని ఎదుర్కొనే ప్రాంతాలను అధ్యయనం చేసినప్పుడు భూకంపం ప్రభావం ఒక్కో భవనంపై ఎలా ఉంటుందన్నదీ పరిశీలించవచ్చు. 
రెండే
* సూపర్‌ కంప్యూటర్ల తయారీలో ఐబీఎం, హ్యూలెట్‌ ప్యాకర్డ్‌ కంపెనీలదే పూర్తి ఆధిపత్యం. టాప్‌ 500 జాబితాలో ఉన్న సూపర్‌ కంప్యూటర్లలో 232 ఐబీఎం కంపెనీ నుంచి తయారైనవికాగా, 166 హెచ్‌పీ సంస్థ నుంచి వెలువడ్డాయి. 
* టాప్‌ 500 జాబితాలో తొలి పది స్థానాల్లో ఎక్కువగా అమెరికా సూపర్‌ కంప్యూటర్లే ఉండటం గత కొన్నేళ్లుగా కనిపిస్తున్న దృశ్యం. ఈసారి మాత్రం పరిస్థితి భిన్నంగా ఉంది. మన దేశంతోపాటు జర్మనీ, స్వీడన్‌లు తొలిసారిగా టాప్‌ 10లో చేరాయి 
తక్షణావసరం 
ఇంటర్నెట్‌ ప్రొటోకాల్‌ వెర్షన్‌...
ఇంటర్నెట్‌ ప్రపంచంలో అత్యంత కీలకం. నెట్‌ అడ్రస్‌లకు మూలాధారం. అయితే, నేటి ఆన్‌లైన్‌ యుగంలో కుప్పలు తెప్పలుగా పెరిగిపోతున్న ఐపీ అడ్రస్‌లతో ఐపీవెర్షన్‌4 (IPv4) తన పరిధిని కోల్పోతుందని... దాని స్థానంలో మరో కొత్త ప్రొటోకాల్‌ను వీలైనంత త్వరగా తీసుకురావాలని నెట్‌ మూలస్తంభాల్లో ఒకరైన వింట్‌ సెర్ఫ్‌ హెచ్చరిస్తున్నారు. 
2010... తుదిగడువు 
ఆన్‌లైన్‌ సౌకర్యం పొందుతున్న ప్రతి సిస్టమ్‌కు ప్రత్యేకమైన ఒక ఐపీ అడ్రసు అవసరం. అయితే, లెక్కకు మించి అడ్రసులు పెరగడంతో ప్రస్తుతం వినియోగిస్తున్న ఐపీవీ4తో 2010 నాటికి ఆన్‌లైన్‌ సౌకర్యాల్ని అందించడం కష్టమేనని వింట్‌ సెర్ఫ్‌ అంటున్నారు. ఐపీవీ4 స్థానంలో ఐసీవీ6ని అందుబాటులోకి తెస్తే మరో పదేళ్ల వరకూ ఆన్‌లైన్‌ కమ్యూనికేషన్లలో ఎలాంటి ఇబ్బందులు ఏర్పడవనేది ఆయన అభిప్రాయం. ప్రస్తుత వర్షన్‌ 400కోట్ల అడ్రస్‌లను అందిస్తున్నప్పటకీ పెరుగుతున్న ఆన్‌లైన్‌ వ్యవస్థను సమర్థవంతగా నడిపించటం దాని వల్ల కాదు. 

ఐపీవీ6తోనే పరిష్కారం 
దీంట్లో ప్రధానమైంది స్టోరేజ్‌ స్పేస్‌. 128 బిట్ల వరకూ నెట్‌ అడ్రస్‌లను ఈ ప్రొటోకాల్‌తో భద్రపరుచుకోవచ్చు. దీంతో నాట్‌ (నెట్‌వర్క్‌ అడ్రస్‌ ట్రాన్స్‌లేషన్‌) అవసరం లేకుండా నెట్‌ అడ్రస్‌లను ఇది యాక్సెస్‌ చేసుకుంటుంది. కొన్ని అరుదైన సందర్భాల్లో మాత్రమే నాట్‌ సాయం కోరుతుంది. 340 ట్రిలియన్‌ ట్రిలియన్‌ ట్రిలియన్ల నెట్‌ అడ్రస్‌లతో ఆన్‌లైన్‌ సౌకర్యాల్ని అందిస్తోంది. పదేళ్ల తర్వాత కూడా దీని సామర్థ్యానికి ఎలాంటి ఢోకా ఉండదు. ఆధునిక కంప్యూటర్లు, సర్వర్లు, రౌటర్లు, ఇంకా ఇతర ఆన్‌లైన్‌ వ్యవహారాల్లో దీన్ని వినియోగిస్తున్నప్పటికీ, ఇంటర్నెట్‌ సర్వీసు ప్రొవైడర్లు మాత్రం ఉపయోగించటం లేదు. 2008 నాటికల్లా ఐపీవీ6 వాడకం పెరుగుతుందని, రెండు ప్రొటోకాల్స్‌ని సమాంతరంగా వినియోగించడం కొంచెం ఖర్చుతో కూడినదేనని వింట్‌ సెర్ఫ్‌ అభిప్రాయపడుతున్నారు. అయితే, ఆసియా దేశాలైన చైనా, కొరియా, జపాన్‌లలో ఐపీవీ6 ఇప్పటికే వినియోగంలో ఉండటం విశేషం.
నగరాన్ని నడిపిస్తారా?
40 లక్షల మంది నివసిస్తున్న ఒక నగరాన్ని మీకు అప్పగించి, దాని నిర్వహణ బాధ్యతలను చూసుకోమంటే మీరెలా స్పందిస్తారు? ఇంట్లో చికాకులతోనే సతమతమవుతూ ఉంటే ఏకంగా ఓ నగరాన్నే ఎక్కడ మోస్తాం! అంటారా? మీరంత ఫీల్‌ కావాల్సిన పని లేదు. ఎందుకంటే, ఈ బాధ్యత మీ మెదడుకు మరింత పదును పెట్టేదేగానీ మరిన్ని చికాకుల్ని తెచ్చిపెట్టేది కాదు. ఇంతకూ, ఈ ఉపోద్ఘాతం అంతా ఓ వీడియో గేమ్‌ గురించే సుమా! ఎనర్జీవిల్లే అనే ఆ గేమ్‌లోకి ప్రవేశిస్తే నిజంగానే ఓ పెద్ద నగరాన్ని నిర్వహించే గౌరవనీయమైన పదవి మీకు లభిస్తుంది. అమెరికా చమురు కంపెనీ చెవ్రాన్‌ రూపొందించిన ఈ గేమ్‌, సమర్థ ఇంధన వినియోగాన్ని చాటిచెబుతుంది. 40 లక్షల మంది నివసించే నగరంలో ఇళ్లకు, కార్యాలయాలకు, ఫ్యాక్టరీలకు, వాహనాలకు అవసరమైన ఇంధనాన్ని ఎలా తయారు చేస్తారు? దాన్ని ఎలా పంపిణీ చేస్తారు అన్నది ఈ గేమ్‌లో కీలకమైన అంశం. ఇంధన ఉత్పత్తికి సహజ వాయువు, అణుశక్తి, చమురు, జీవపదార్థాలు... వీటిలో దేన్ని ఎంచుకోవాలి అన్నది మీరే నిర్ణయించుకోవచ్చు. గేమ్‌ ఆడే క్రమంలో నిజ జీవితంలోలాగే రకరకాల సమస్యలు తలెత్తుతాయి. వాటిని ఎదుర్కోవాలి. విశేషమేమిటంటే, గేమ్‌లో ఉపయోగించే సమాచారం అంతా వాస్తవ గణాంకాలతో కూడుకున్నదే. పెరుగుతున్న ఇంధన వినియోగం, తద్వారా తీవ్రమవుతున్న కాలుష్యం... ఈ రెండింటి మధ్య సమన్వయం సాధించే లక్ష్యంతో ఈ గేమ్‌ను తయారు చేశారు. దీన్ని www.willyoujoinus.com నుంచి ఉచితంగా డౌన్‌లోడ్‌ చేసుకోవచ్చు
విండోస్‌ లైవ్‌
మార్పులు చేర్పులే నిత్యనూతనత్వానికి తార్కాణం. ఈ సూత్రాన్ని ఆచరించే సాఫ్ట్‌వేర్‌ దిగ్గజం తాజాగా మైక్రోసాఫ్ట్‌ విండోస్‌ లైవ్‌ను తీసుకొచ్చింది. విస్టా, ఎక్స్‌పీ వినియోగదారులకు ఇది ఓ బోనస్‌లాంటిది.
ప్రత్యేకతలు ఇవీ 
* యాహూ, జీమెయిల్‌, ఏఓఎల్‌... పలుచోట్ల ఉన్న మీ మెయిల్‌ ఎకౌంట్లన్నింటినీ ఒక్క దగ్గరే చూడవచ్చు. కాంటాక్ట్‌ లిస్టులను కూడా ఒక్క దగ్గరికి చేర్చవచ్చు. 
* మొబైల్‌ఫోన్‌ ద్వారా మెయిల్‌ చూడటం మరింత సులభం. 
* వీడియో షేరింగ్‌, వీడియో కాలింగ్‌, వాయిస్‌ ఓవర్‌ ఇంటర్నెట్‌ ప్రొటోకాల్‌ (వీఓఐపీ) లాంటి సౌకర్యాల్ని పొందవచ్చు. 
* విండోస్‌ లైవ్‌ ఫొటో గ్యాలరీని ఉపయోగించి యూజర్లు ఫొటోలు, వీడియోలను సమన్వయపర్చుకోవచ్చు. అలాగే, ఇతరులతో పంచుకోవటమూ సాధ్యమే. ఇక విండోస్‌ లైవ్‌ స్పేసెస్‌, ఫ్లికర్‌, సోప్‌బాక్స్‌లకు అప్‌లోడ్‌ కూడా చేయవచ్చు. 
* పిల్లల కోసం 'వన్‌కేర్‌ ఫ్యామిలీ సేఫ్టీ'ని కూడా లైవ్‌లో జతపరిచారు. దీనిద్వారా, నెట్‌లో జరిగే మోసాల బారిన పడకుండా పిల్లలను సంరక్షించవచ్చు. 
విండోస్‌ విస్టా, ఎక్స్‌పీ ఆపరేటింగ్‌ సిస్టమ్‌లను ఉపయోగిస్తున్న వాళ్లు విండోస్‌ లైవ్‌ను get.live.com వెబ్‌సైట్‌ నుంచి డౌన్‌లోడ్‌ చేసుకోవచ్చు. 
ఉదయించేనా... మన భూమి
సూర్యచంద్రులు ఉదయించటం, అస్తమించటం అనేక సార్లు చూస్తుంటాం. కానీ, మనం నివసించే భూమిని మాత్రం అలా ఎన్నటికీ చూడలేం... అంతరిక్షంలోకి వెళితే తప్ప. అక్కడికి వెళ్లకుండానే ఆ అపూర్వ దృశ్యాన్ని చూసే అవకాశాన్ని జపాన్‌ అంతరిక్ష పరిశోధన సంస్థ మనకు అందించింది. ఆ సంస్థ ప్రయోగించిన ఎక్స్‌ప్లోరర్‌ 'కయుగ' చంద్రుని దక్షిణ ధ్రువం నుంచి చిత్రీకరించిన భూమి అస్తమయ దృశ్యాలివి. 
చాప కింద నీరులా గ్లోబల్‌ వార్మింగ్‌ తన పని తాను చేసుకుపోతోంది. వాతావరణం మారిపోతోంది. వరదలు పెరిగిపోతున్నాయి. కాలుష్య మేఘాలు దేశాలకు దేశాలనే ఆక్రమిస్తున్నాయి. ఇంకా కళ్లు తెరిచేదెప్పుడంటూ ఐక్యరాజ్య సమితి దేశాధినేతల్ని నిలదీస్తోంది. ఈ పరిణామాలపై ఈ వారం ప్రత్యేక కథనం.

నోబెల్‌ బహుమతిని అందుకొని గత నెల అందరి దృష్టినీ ఆకర్షించిన అంతర్‌ ప్రభుత్వ వాతావరణ అధ్యయన సంస్థ (ఐపీసీసీ) మరోమారు మన ముందుకొచ్చింది. వాతావరణ మార్పులపై తక్షణమే స్పందించాల్సిన అవసరాన్ని గతంలో ఎన్నడూ లేనంత తీవ్రస్వరంతో చాటిచెబుతూ ఐపీసీసీ తన నాలుగో ప్రధాన నివేదికను విడుదల చేసింది. డిసెంబరు 3న ఇండొనేషియాలోని బాలీలో క్యోటో సమావేశం జరగనున్న నేపథ్యంలో అత్యంత ప్రాధాన్యతను సంతరించుకున్న ఈ నివేదికలోని ముఖ్యాంశాలు ఇవీ. 
* వాతావరణంలో మార్పులు నిజంగానే సంభవిస్తున్నాయా లేదా అన్న సందిగ్ధతకు ఇక తావు లేదు. వాతావరణంలో మార్పులు జరగటం అత్యంత స్పష్టంగా కనిపిస్తున్న వాస్తవం. దానికి కారణం 90 శాతానికి పైగా మానవ చర్యల కారణంగా విడుదలవుతున్న గ్రీన్‌హౌస్‌ వాయువులే. ప్రమాదభరితమైన ఈ మార్పులను నివారించటానికి మరీ ఎక్కువ వ్యయం చేయాల్సిన అవసరం కూడా లేదు. 

* సగటు ఉష్ణోగ్రత 1.8-4 డిగ్రీల సెంటీగ్రేడ్‌ వరకూ పెరగవచ్చు. 
* సముద్రమట్టం 28-43 సెంటీమీటర్ల మేరకు పెరిగే అవకాశం ఉంది. 
* ఈ శతాబ్దం మలి అర్ధభాగంలో ఆర్కిటిక్‌ మంచు (వేసవి కాలంలో) పూర్తిగా కరిగిపోతుంది. 
* వర్షాధారపంటల దిగుబడి సగానికి తగ్గిపోతుంది. 
* ఆఫ్రికాలో ఆహార సమస్య తీవ్రమవుతుంది. 
* 1980-1999 నాటి సగటు ఉష్ణోగ్రతలతో పోల్చితే 1.5 నుంచి 2.5 డిగ్రీల సెంటీగ్రేడ్‌ పెరిగినా భూమీ మీదున్న వృక్ష, జంతు జాతుల్లో 20 నుంచి 30 శాతం అంతరించే ప్రమాదంలో పడతాయి. 
* లోతట్టుప్రాంతాల్లో ఉండే పేద ప్రజలపై వాతావరణ మార్పుల ప్రభావం ఎక్కువగా ఉంటుంది. 
* పశ్చిమ అమెరికా, దక్షిణాఫ్రికా, ఈశాన్య బ్రెజిల్‌ తదితర పొడిప్రాంతాల్లోని నీటి వనరులు గణనీయంగా తగ్గిపోతాయి. 
ఐపీసీసీలో 140 దేశాల ప్రాతినిధ్యం ఉంటుంది. 1987లో ఏర్పాటైన ఈ సంస్థ దాదాపు ఐదేళ్లకోసారి ప్రధాన నివేదికలను విడుదల చేస్తుంది. గతంలో 1990, 1995, 2001ల్లో మూడు నివేదికలు విడుదలైనాయి. ఇప్పుడు వచ్చింది నాలుగోది. వాతావరణ మార్పులపై జరిగే పరిశోధనలను, అధ్యయనాలను ఐపీసీసీ క్రోఢీకరిస్తుంది. ఈ ఏడాది ఇప్పటికే మూడు సాధారణ నివేదికలను విడుదల చేసింది. వీటన్నింటిలో ఉన్న సారాంశంతో ప్రస్తుత నివేదిక తయారైంది. వచ్చే నెల జరగనున్న క్యోటో సమావేశంలో ఈ నివేదిక ప్రముఖ పాత్ర నిర్వర్తించే అవకాశం ఉంది. 

ఎంతెంత వాటా?
గ్లోబల్‌ వార్మింగ్‌ పాపంలో ఏ దేశానిది ఎంత వాటా? మొన్నటిదాకా అమెరికానే అందరూ గుర్రుగా చూసేవారు. ఆ తర్వాత లెక్కలు తారుమారైనాయి. చైనా 'ఛాంపియన్‌'గా నిలిచి, అమెరికాను రెండో స్థానానికి నెట్టివేసింది. ఇప్పుడు మళ్లీ స్థానాలు మారాయి. పెద్ద చేప ఆస్ట్రేలియానే అంటోంది ఓ అధ్యయన సంస్థ. 'కార్బన్‌ మానిటరింగ్‌ ఫర్‌ యాక్షన్‌' (carma) అనే వెబ్‌సైట్‌ ప్రపంచ వ్యాప్తంగా 50,000 విద్యుదుత్పత్తి కేంద్రాలను పరిశీలించి ఆయా దేశాల్లో విడుదలవుతున్న Co2ను లెక్కించింది. అత్యంత భారీస్థాయిలో జరిగిన ఈ సర్వే ఫలితాలు ఇలా ఉన్నాయి. 

తలసరి Co2 విడుదల  
(టన్నుల్లో) 
1. ఆస్ట్రేలియా - 10 
2. అమెరికా - 8.2 
3. బ్రిటన్‌ - 3.2 
4. చైనా - 1.8 
5. భారత్‌ - 0.5 ఏటా విద్యుదుత్పత్తి కేంద్రాల ద్వారా విడుదలవుతున్న Co2 (టన్నుల్లో) 
1. అమెరికా - 253 కోట్లు 
2. చైనా - 243 కోట్లు 
3. రష్యా - 60 కోట్లు 
4. భారత్‌ - 52.9 కోట్లు 
5. జపాన్‌ - 36.3 కోట్లు 

తగ్గుతున్న సూర్యకాంతి
పెరిగిపోతున్న కాలుష్యం సూరీన్ని కూడా మనకు దూరం చేస్తోంది. మన దేశ భూభాగంపై పడే సూర్యరశ్మి గత 20 ఏళ్లలో 5 శాతం మేరకు తగ్గిందని ఒక పరిశోధన తెలియజేస్తోంది. గుడ్డిలో మెల్లలా దీంట్లోనూ అనుకూలించే అంశం ఏమిటంటే, గ్లోబల్‌ వార్మింగ్‌ ప్రభావం ఎక్కువగా పడకుండా ఈ కాలుష్యం పొర అడ్డుకుంటోంది. 
పుణేలోని వాతావరణ అధ్యయన సంస్థకు చెందిన పద్మకుమారి తన సహచరులతో కలిసి ఈ అధ్యయనం నిర్వహించారు. దేశ వ్యాప్తంగా ఉన్న 12 వాతావరణ కేంద్రాల నుంచి సమాచారం సేకరించి 1981-2004 వరకూ సూర్యరశ్మిలో వచ్చిన మార్పులను పరిశీలించారు. దీనిద్వారా, భారత భూభాగంపై పడే సూర్యరశ్మి ప్రతీ ఏడాదీ సగటున 0.86 వాట్లు/చదరపు మీటరు మేరకు తగ్గిపోతుందని తేలింది. ఈ విధంగా మొత్తానికి 20 ఏళ్లలో తగ్గిన సూర్యరశ్మి 5 శాతం. దీనికి కారణం, దేశంలోని పరిశ్రమలు విడుదల చేస్తున్న కాలుష్యమేనని పద్మకుమారి బృందం తేల్చింది. ఈ కాలుష్యం వల్ల భారత ఉపఖండంపైన ఒక పొర ఏర్పడి సూర్యకాంతిని అడ్డుకుంటుంది. దీనివల్ల వచ్చే వెలుతురుతోపాటు భూమి వేడెక్కటమూ తగ్గుతోంది. తద్వారా, గ్లోబల్‌ వార్మింగ్‌ వల్ల కలిగే దుష్పరిణామాలు కాస్త దూరంలో ఉంటాయన్నమాట. అలాగని, కాలుష్యాన్ని మరింత పెంచుకుంటూ వెళితే ముప్పు తప్పదని పరిశోధకులు హెచ్చరిస్తున్నారు. 

పారిశ్రామిక కాలుష్యంతో సూర్యరశ్మి తగ్గటం మనకు కొత్తేగానీ అమెరికా వంటి పారిశ్రామిక దేశాలకు పాత విషయమే. ఆ దేశాలు విడుదల చేసిన కాలుష్యాల వల్ల యావత్‌ ప్రపంచంలోనే సూర్యకాంతి అనేక దశాబ్దాలపాటు తగ్గిపోయింది. 1980లు, 90లలో ఆ దేశాలు నివారణ చర్యలు చేపట్టి ఆ కాలుష్యాలను తగ్గించటంతో పరిస్థితి మారింది. ఆ దేశాల స్థానాన్ని ఇప్పుడు భారత్‌, చైనా తదితర ఆసియా దేశాలు ఆక్రమించాయి. 
 వీడిన చిక్కుముళ్లు
ఈ ఏడాది జరిగిన పురావస్తు పరిశోధనలు కొన్ని చిక్కుముళ్లను విడదీశాయి, కొన్ని కొత్త విషయాలను కనుక్కున్నాయి. 2004లో ఇండొనేషియాలో దొరికిన అవశేషాలు ఆధునిక మానవునివి కావని, వేరే ప్రత్యేక జాతివని రుజువైంది. శాస్త్ర ప్రపంచంలో మరుగుజ్జు మనిషిగా (హోమో ఫ్లోరిసెన్సిస్‌) సంచలనం సృష్టించిన ఈ అవశేషాలపై అనేక వాదోపవాదాలు నడిచాయి. ఇక పురావస్తు పరిశోధనల చరిత్రలో ఒక అధ్యాయంగా నిలిచిపోయిన టుటెన్‌ ఖామెన్‌ మరణం వెనకాల ఉన్న మిస్టరీ కూడా ఈ ఏడాది విడిపోయింది. రథంపై నుంచి పడిపోవటం వల్ల ఎడమ కాలు విరిగిపోయి, ఆ తర్వాత రక్తం విషతుల్యమై టుటెన్‌ మరణించాడని ఈజిప్టు పురావస్తు పరిశోధక మండలి నిర్ధారించింది. నవంబరులో టుటెన్‌ మమ్మీని శవపేటిక నుంచి తొలగించి ఒక గాజు పెట్టెలో భద్రపరిచారు. ఇతర అంశాల విషయానికొస్తే, జార్జియాలోని ద్మానిసి అనే ప్రాంతంలో శాస్త్రవేత్తలు 17 లక్షల ఏళ్ల నాటి హోమో ఎరెక్టస్‌ అవశేషాలను కనుక్కున్నారు. మానవ పరిణామానికి సంబంధించిన కొత్త కోణాలను ఈ అవశేషాలు ఆవిష్కరిస్తాయని పరిశోధకులు భావిస్తున్నారు.  

 
 
లినక్సు

టక్స్, ఒక కార్టూను పెంగ్విను సాధారణంగా కూర్చోని ఉన్నట్లు చూపిస్తారు, ఇది లినక్స్ యొక్క ఆధికారిక చిహ్నం 
యునిక్స్ సిస్టముల filiation.లినక్సు ఒక కంప్యూటరు ఆపరేటింగు సిస్టము మరియూ దీని కెర్నలు ఉచిత సాఫ్ట్వేరు నకు మరియు ఓపెన్ సోర్సు సాఫ్ట్వేరు నకు ప్రసిద్దిగాంచిన ఒక ఉదాహరణ. మైక్రోసాఫ్ట్ విండోసు ఆపరేటింగు సిస్టము లేదా మాక్ ఆపరేటింగ్ సిస్టము ల వలే కాకుండా లినక్సు సోర్సు కోడు ప్రజలకు ఉచితంగా లభిస్తుంది. ఆసక్తి ఉన్నవారు దీనిని ఉచితంగా దిగుమతి చేసుకోవచ్చు, మార్పులు చేర్పులు చేయవచ్చు, తిరిగి పంచిపెట్టవచ్చు.

లినక్సు నిజానికి దాని కెర్నలు యొక్క పేరు, కానీ సామాన్యంగా యునిక్స్ వంటి ఆపరేటింగు సిస్టము అయిన లినక్సు ఆపరేటింగు సిస్టమును మొత్తాన్ని గుర్తించడానికి వాడతారు. దీనిని కొద్దిమంది జీ యన్ యూ / లినక్సు ఆపరేటింగు సిస్టమ్ అని పిలవాలి అని చెపుతారు. దీని గురించిన మరింత నిశిదమైన వాదనలకోసం ఇక్కడ చూడండి. ప్రారంభంలో, లినక్సు కొద్దిమంది ఉత్సాహవంతులు అభివృద్ధి చేశారు. ఆ తరువాత ప్రముఖ కార్పొరేషన్లయిన ఐ బీ యం, హెచ్ పీ మరియు నోవెల్ వంటివి సర్వర్లలో ఉపయోగించడంలో సహాయం చేసినాయి, అలాగే డెస్కుటాప్ కంప్యూటర్లలోనూ ప్రాధాన్యత పొందినది. విశ్లేషకులు దీని విజయానికి, తక్కువ ఖర్చు, పటిష్ఠమైన భద్రత, విశ్వసనీయత వంటివి కారణాలుగా చెపుతారు.

లినక్సు మొదట ఇంటెల్ 386 మైక్రో ప్రొసెసర్ కొరకు అభివృద్ధి చేసినారు. కాని ఇప్పుడు అన్ని ప్రముఖ కంప్యూటరు ఆర్కిటెక్చరు లపై పనిచేస్తుంది. దీనిని ఎంబెడెడ్ పరికరాలు, మొబైల్ ఫోన్లు, వ్యక్తిగత వీడియో రికార్డర్లు, వ్యక్తిగత కంప్యూటరులు, సూపరు కంప్యూటరు లపై ప్రతిక్షేపించినారు!

 చరిత్ర
 
రిచర్డు స్టాల్ మన్ , ఉచిత ఆపరేటింగు సిస్టము యొక్క ప్రాజెక్టు అయిన జీ యన్ యూ స్థాపకుడు.

1993 వ సంవత్సరములో రిచర్డు స్టాల్‌ మన్‌ జీ యన్‌ యూ ప్రాజెక్టును స్థాపించినాడు. ఇది ఈ రోజు లినక్సు సిస్టముకు కావలసిన అన్ని విభాగాలను చాలావరకు చేకూరుస్తుంది. జీ‌ ఎన్ ‌యూ స్థాపించినప్పుడు, దాని లక్ష్యం ఓ సంపూర్ణ యునిక్స్‌ వంటి ఆపరేటింగు సిస్టమును అభివృద్ధిచేయడము, అదీ పూర్తిగా ఉచిత సాఫ్ట్వేరుల సహాయముతో. 1990 వ దశకం తొలి నాళ్ళకల్లా ఈ జీ యన్‌ యూ ఒక ఆపరేటింగు సిస్టమునకు కావలసిన అన్ని విభాగాలను, లైబ్రరీలను అప్లికేషన్లను రూపొందించినది. కానీ ఒక ముఖ్యమైన విభాగమయిన దిగువ వ్యవస్థ అయిన కెర్నలు మాత్రము రూపొందింపబడలేదు. కెర్నలు కోసం ఈ జీ యన్‌ యూ ప్రాజెక్టు మొదట ట్రిక్సు కెర్నలును రూపొందించినది. ఆ తరువాత దాని అభివృద్ధిని నిలిపి జీ యన్‌ యూ హర్డ్‌ అను మరొక కెర్నలును రూపొందించడం మొదలుపెట్టినారు. థామస్‌ బుష్నెల్‌ ప్రకారం మొదట హర్డ్‌ నిర్మాణ శైలి బీ యస్‌ డీ 4.4 లైట్‌ కెర్నలును అనుసరించాలని, కానీ కాలిఫోర్నియా విశ్వవిద్యాలయం, బెర్కిలీ నుండి సరి అయిన సహాయం లేని కారణంగా; ప్రోగ్రామర్లు మరియు స్టాల్‌ మన్‌ మాక్‌ మిక్రో కెర్నలు నిర్మాణ శైలిని అనుసరించాలని నిర్ణయించినారు. కానీ ఈ నిర్ణయం వల్ల చాలా అనుకోని, ఊహించని ఇబ్బందులు వచ్చి హర్డ్‌ నిర్మాణం చాలా ఆలశ్యం అయినది.

 
లైనసు టోర్వాల్డ్సు,లినక్సు కెర్నలు సృష్టికర్తఈ లోపులో 1991లో మరొక కెర్నలు మరియూ యం దాష్‌ (mdash) "లినక్సు" మరియు యండాష్‌ అని పిలవబడినవి, ఒక ఫిన్లాండు యూనివర్సిటీ విద్యార్థి అయిన లైనసు టోర్వాల్డ్సు హెల్సింకి విశ్వవిద్యాలయం విద్యార్థిగా ఉన్నప్పుడు అభివృద్ధి చేయడం మొదలుపెట్టినాడు. మొదట టోర్వాల్డ్సు మినిక్సును ఉపయోగించినారు. ఇది ఆండ్రూ టానెంబుం ఆపరేటింగు సిస్టము నేర్పడం కోసం వ్రాసిన ఒక యునిక్సు‌ వంటి సిస్టము. కానీ టనెంబుం ఇతరులు తన ఆపరేటింగు సిస్టమును మార్చడానికి అనుమతి ఇవ్వలేదు. దీనివల్ల టోర్వాల్డ్సు మినిక్సునకు బదులుగా మరొక ఆపరేటింగు సిస్టము రూపొందించడము మొదలుపెట్టినాడు. లినక్సు మొదట ఐ యే 32 అసెంబ్లీ లాంగ్వేజి మరియు సి లాంగ్వేజి లో వ్రాయబడిన టెర్మినలు ఎములేటరు. దీనిని బైనరీ ఫాములోనికి కంపైలుచేయబడి ఫ్లాపీ డిస్కునుండి బూటు చేయసాగినారు, తద్వారా దీనిని ఏ ఆపరేటింగు సిస్టము తోటీ సంబంధములేకుండా ఉపయోగించడం వీలు కలిగినది. ఈ టెర్మినలు ఎమ్యులేటరు రెండు థ్రెడ్లు; ఒకటి సీరియలు పోర్టు నుండి అక్షరాలు పంపించడానికి, మరొకటి స్వీకరించడానికి ఉపయోగపడేవి. తరువాత లైనసు డిస్కు నుండి ఫైల్లు వ్రాయడం చదవడం చేయవలసినప్పుడు ఈ టాస్క్‌ స్విచ్చింగు టెర్మినలు ఒక సంపూర్ణ ఫైలు హాండ్లరుగా అభివృద్ధిచేయబడినది. ఆ తరువాత ఇది ఒక సంపూర్ణ ఆపరేటింగు సిస్టముగా అభివృద్ధిచేయబడినది. ఇది పోసిక్సు సిస్టముల అనుసంధానమునకు వీలుగా రూపొందించబడినది. లినక్సు కెర్నలు తొలి వెర్సను 0.01 సెప్టెంబరు 17, 1991నాడు ఇంటర్నెటులో విడుదలచేయబడినది. ఆ తరువాత రెండవ వర్షను వెంటనే అనుసరించినది[1]. ఆ తరువాత ప్రపంచం నలుమూలలనుండీ వేలాది సాఫ్ట్వేరు డవలపర్లు దీని అభివృద్ధిలో భాగస్వాములై ఒక పూర్తి ఆపరేటింగు సిస్టము రూపొందించినారు. ఎరిక్‌ యస్‌ రేమాండు యొక్క ది కాతడ్రలు అండ్‌ ది బజార్‌ లినక్సు కెర్నలు అభివృద్ధి విధానమును వివరిస్తుంది.


0.01 రిలీసు నాటికి, జి యన్ యు బాష్ షెల్ ను రన్ చేయడానికి లినసు చాలా వరకు పొసిక్సు సిస్టమ్ కాల్సును అనువర్తింపచేసాడు; దీని తరువాత బూట్ స్ట్రాపింగ్ చేసే పద్దతి, అభివృద్ధి చాలా వేగంగా జరిగాయి. లినక్సు ను configure, compile, మరియు install చేయడానికి మొదట్లో మినిక్స్ తో run అయ్యే కంప్యూటరు అవసరమయ్యేది. లినక్సు యొక్క తొలి version లను హార్డ్ డిస్క్ నుండి బూట్ చేయడానికి తప్పని సరిగా ఒక ఆపరేటింగు సిస్టము అది వరకే ఉండవలసి వచ్చేది. కాని తొందరలొనే స్వతంత్ర బూట్ లోడర్లు వచ్చాయి, వాటిలో చాలా ప్రసిద్దమయినది, లిలొ. లినక్సు సిస్టమ్ చాలా త్వరగా functionality లో మినిక్స్ ను అధిగమించింది; టార్వోల్డ్సుమరియు ఇతర లినక్సు కెర్నెల్ డెవలొపర్లు, ఒక సంపూర్ణమైన, fully functional, ఉచిత ఆపరేటింగ్ సిస్టమ్ ను తయారు చేయడానికి కెర్నెల్ ను జి యన్ యు విభాగాలతో మరియు యూసర్ స్పేస్ ప్రోగ్రామ్ లతో పని చేయించసాగారు.


ఈ రోజు కూడా టోర్వాల్డ్సు కెర్నెల్ అభివృద్ధిని నిర్దేశిస్తున్నాడు, కాని జి.యన్.యు. విభాగాల వంటి ఇతర సబ్ సిస్టం లు మాత్రం విడిగా అభివృద్ధి అవుతున్నాయి. ఒక కలగలిపిన సిస్టమ్ ను తయారు చేయాలనే ప్రయత్నము, బేసిక్ విభాగాలు, గ్రాఫికల్ ఇంటర్ ఫేస్ లు (జినోమ్ లేదా కేడిఇ , ఇవి ఎక్స్ విండో సిస్టమ్ పైన ఆధారపడతాయి), మరియు అప్లికేషన్ సాఫ్ట్‍వేర్ లన్నిటినీ కలపడము ప్రస్తుతము లినక్సు డిస్ట్రిబ్యూషన్ అమ్మకందారులు / సంస్థల చేత చేయబడుతుంది.


టక్స్ అనే పెంగ్విన్ లినక్సు యొక్క లోగో మరియు మస్కట్, ( వేరేవి ఉన్నప్పటికీ, చాలా తక్కువగా వాడబడతాయి; ఓయస్-టాన్ను చూడండి),లారీ ఎర్వింగ్ 1996 లో తయారు చేసిన బొమ్మ మీద అధారపడి తయారుచేయబడింది.

లినక్స్ అనే పేరు మొదట టార్వోల్డ్సుచేత కాక అరి లెమ్మ్కె చేత పెట్టబడింది. లెమ్మ్కె హెల్సిన్కి యూనివెర్సిటీ ఆఫ్ టెక్నాలజీ (HUT), ఎస్పూ హెల్సిన్కి దగ్గరలో ftp.funet.fi కు అడ్మినిస్ట్రేటర్ గా పనిచేస్తుండేవాడు, ఆ ftp సర్వరు ఫిన్నిష్ యూనివర్సిటీ మరియు రీసెర్చు నెట్వర్కు (FUNET)కు చెందింది, దానిలో చాలా ఆర్గనైజేషన్లు భాగంగా ఉండేవి, వాటిలో కొన్ని HUT మరియు యూనివర్సిటీ ఆఫ్ హెల్సిన్కి. అతను టార్వోల్డ్సుయొక్క ప్రాజెక్ట్ మొదట్లో డౌన్లోడ్ [2] కు ఉపయోగించిన డైరక్టరీ కి, ఆ పేరు ఉపయోగించిన వాడిలో ఒకడు. (లినక్స్ అనే పేరు లినస్ యొక్క మినిక్స్ నుండి సాధింబడింది.) ఆ తరువాత ట్రేడ్ మార్క్ చేయబడింది(కింద చూడండి).


 లైసెన్సు విధానం
లినక్సు కెర్నలు, దాని ఇతర విభాగాలలోని చాలా వరకూ జీ యన్ యూ ప్రజా లైసెన్సు (జీ పీ యల్) ద్వారా విడుదల చేయబడినాయి. జీపీయల్ ద్వారా విడుదల చేయబడిన సోర్సు కోడును ఉపయోగించుకోని అభివృద్ధిచేయబడిన ఇతర విషయములు కూడా జీపీయల్ ద్వారా మాత్రమే విడుదల చేయాలని ఈ జీపియల్ లైసెన్సు నిర్దేశిస్తుంది. ఈ జీ పీ యల్ లైసెన్సును కొన్ని సందర్బాలలో ఒకేరకంగా పంచుకొనె లైసెన్సు, కాపీ వదులు లైసెన్సు అని వ్యవహరిస్తుంటారు. 1997లో లైనస్ టోర్వాల్డ్సు "జీపీయల్ లైసెన్సు ద్వారా విడుదల చేయడం నేను చేసిన ఉత్తమమైన పని " అని చెప్పినారు. కొన్ని ఇతర ఉప విభాగాలు ఇతర లైసెన్సులు వాడతాయి, అవి కూడా ఉచిత సాఫ్ట్వేరులాగానే ఉంటాయి. ఉదాహరణకు చాలా లైబ్రరీలు యల్ జీ పీ యల్ ద్వారా విడుదల చేయబడినాయి. యక్స్ విండోసు సిస్టము యమ్ ఐ టీ లైసెన్సు ను వాడుతుంది.


లినక్సు ట్రేడుమార్కు 

ఉచ్ఛారణ
లినక్సు సాధారనముగా మినిక్సు లేదా మైనిక్సుకు ప్రాస వచ్చేటట్లు పలుకవలెను. మొదటి ఉచ్ఛారణ ఉత్తమమైనది అని అనిపించినా, వాడుకలో రెండవ ఉచ్ఛారణ బాగా ప్రాచుర్యము పొందినది. ఇంకొన్ని చిన్నచిన్న మార్పులు ఉండవచ్చును, కానీ అవి సహజముగా చాలా అరుదుగా వినిపిస్తాయి.

1992 లో, టోర్వాల్డ్స్ గారు ఈ విధముగా వివరించినారు[4]:

ఈ శబ్ద ఫైలులో టోర్వాల్డ్సుగారు linuxను ఏవిధముగా ఉచ్ఛరించుచున్నారో వినవచ్చును, ఇచ్చట కూడా లభ్యమగును. అయితే లినసు గారు ఫిన్‌ల్యాండుకు చెందినవారు కావడము వలన వారి ఉచ్ఛారణకు, ఆంగ్ల ఉచ్ఛారణకు కొంత తేడా తెలుయును.
 
 అంతరిక్ష ప్రయోగాలకు 50 ఏళ్లు
యుగయుగాలుగా ఆకాశం వైపు ఆసక్తిగా చూస్తూ నక్షత్రాల దిశను, గ్రహాల గమనాన్ని గమనిస్తూ వచ్చిన మానవుడు తొలిసారిగా 4 అక్టోబరు 1957న అంతరిక్షంలోకి ఒక వస్తువును పంపించగలిగాడు. దాని పేరు స్పుత్నిక్‌. తొలి కృత్రిమ ఉపగ్రహం. సోవియట్‌ రష్యా రూపొందించిన స్పుత్నిక్‌ మానవజాతి ప్రస్థానాన్ని ఒక మలుపు తిప్పి అంతరిక్ష యుగానికి నాంది పలికింది. మహోజ్వలమైన ఈ ఘట్టానికి ఈ ఏడాదితో 50 ఏళ్లు పూర్త్తెనాయి. ఈ నేపథ్యంలో ప్రపంచవ్యాప్తంగా ఉత్సవాలు జరిగాయి. ఇలాంటి అరుదైన సందర్భంలో వచ్చిన అంతర్జాతీయ అంతరిక్ష సదస్సుకు మన రాష్ట్రం ఆతిథ్యం ఇవ్వటం విశేషం. 50 ఏళ్ల అంతరిక్ష పరిశోధనల కారణంగానే రవాణా, వాతావరణం, టెలీకమ్యూనికేషన్స్‌, టెలివిజన్‌ వంటి అనేక రంగాల్లో అద్భుతమైన ప్రగతి సాధ్యమైంది. ఈ ఏడాది కూడా ఇది కొనసాగింది. వీనస్‌ ఎక్స్‌ప్రెస్‌ ఆర్బిటార్‌ శుక్ర గ్రహం వాతావరణంపై కొత్త కోణాలను అందజేసింది. ప్లూటో వైపుగా వెళుతున్న న్యూహారిజన్స్‌ సౌరమండలం ఆకారానికి సంబంధించిన వివరాలను అందజేసింది. అలాగే, గురుగ్రహంపై కూడా ఈ ఏడాది అంతరిక్ష పరిశోధకులకు విస్తృతమైన సమాచారం లభించింది. వీటికితోడు అంతర్జాతీయ అంతరిక్ష పరిశోధన కేంద్రం నిర్మాణం నిర్దేశిత లక్ష్యాలకు అనుగుణంగా కొనసాగింది.  

 
 అన్నింటా తానే...
గూగుల్‌ ఈ ఏడాది కూడా తనదైన శైలిలో, వేగంతో ముందుకు దూసుకెళ్లింది. సెల్‌ఫోన్ల రంగంలోకి విస్తరించింది. ఎస్‌ఎంఎస్‌ ద్వారా ఒక నగరంలో ఉన్న సినిమా ధియేటర్లు, షాపింగ్‌ కాంప్లెక్సులు తదితర వివరాలను అందించే సదుపాయానికి శ్రీకారం చుట్టింది. ఈ నగరాల జాబితాలో హైదరాబాద్‌ కూడా ఉంది. యాపిల్‌ కంపెనీలాగా గూగుల్‌ కూడా స్వయంగా సెల్‌ఫోన్‌ను తయారు చేస్తుందనే వార్త ఈ ఏడాది షికార్లు చేసింది. అయితే, తాను హాండ్‌సెట్‌ జోలికి వెళ్లనని సెల్‌ఫోన్‌ సాఫ్ట్‌వేర్‌ను మాత్రమే తయారు చేస్తానని గూగుల్‌ ప్రకటించింది. ఇప్పటికే కొన్ని సెల్‌ కంపెనీలతో ఒప్పందం కుదుర్చుకుంది కూడా. ఈ సాఫ్ట్‌వేర్‌ ద్వారా తన సెర్చ్‌ సేవలను సెల్‌ఫోన్లలోకీ విస్తరించాలని గూగుల్‌ ప్రయత్నం. అలాగే, ఈ ఏడాది నెటిజన్లను విశేషంగా ఆకర్షించిన సోషల్‌ నెట్‌వర్కింగ్‌పై కూడా దృష్టి సారించింది. 'ఓపెన్‌ సోషల్‌' పేరుతో కొత్త ప్లాట్‌ఫాంను రూపొందించింది. దీని ద్వారా డెవలపర్స్‌ ఏ వెబ్‌సైట్‌కైనా సరిపోయే విధంగా అప్లికేషన్లను తయారు చేసే స్వేచ్ఛను పొందారు. 20 కోట్ల మంది యూజర్స్‌తో మొదటి స్థానంలో ఉన్న మైస్పేస్‌తో జతకట్టి ఈ ప్రతిపాదన చేసింది. మరోవైపు వెబ్‌డైరీ, 100 ట్రెండ్స్‌, ఐగూగుల్‌... లాంటి సౌకర్యాల్ని కూడా మరింత మెరుగుపరిచింది.  

భారతీయం
అటు సూపర్‌ కంప్యూటింగ్‌ నుంచి ఇటు అంతరిక్షం వరకూ మన దేశం ఈ ఏడాది వివిధ రంగాల్లో తన ఉనికిని చాటుకుంది. 
* ప్రపంచంలోనే అత్యంత శక్తిమంతమైన సూపర్‌ కంప్యూటర్ల జాబితాలోని టాప్‌ 10లోకి తొలిసారిగా చేరుకుంది. టాటా గ్రూపునకు చెందిన కంప్యుటేషనల్‌ రీసెర్చ్‌ ల్యాబొరేటరీస్‌ రూపొందించిన 'ఏక' నాలుగో స్థానంలో నిలిచింది. 170 టెరాఫ్లాప్స్‌ వేగంతో పని చేసే ఈ సూపర్‌ కంప్యూటర్‌ను చమురు అన్వేషణ, కొత్త ఔషధాలపై పరిశోధన, యానిమేషన్‌, వీడియోగేమ్‌లలో ఉపయోగిస్తున్నారు. 
* సునామీ విషాదం భవిష్యత్తులో పునరావృతం కాకుండా కేంద్ర ప్రభుత్వం మన రాష్ట్ర రాజధానిలో అత్యాధునిక హెచ్చరిక కేంద్రాన్ని ఏర్పాటు చేసింది. సముద్రంలో 6 అంత కన్నా ఎక్కువ తీవ్రత ఉన్న భూకంపం పుట్టిన 15 నిమిషాల్లోపే ఈ కేంద్రం గుర్తిస్తుంది. వెనువెంటనే దానికి సంబంధించిన నివేదికను సంబంధిత ప్రాంతాలకు, కేంద్ర హోంశాఖకు పంపిస్తుంది. 
* భారత అంతరిక్ష పరిశోధన సంస్థ (ఇస్రో) జరుపుతున్న ప్రయోగాలు ప్రపంచం దృష్టిని ఆకర్షించాయి. ముఖ్యంగా, తిరిగి ఉపయోగించుకోగల (Reusable) ఉపగ్రహ వాహక నౌకల తయారీలో ఇస్రో ఈ ఏడాది ఒక మైలురాయిని దాటింది. క్యాప్సూల్‌ను ప్రయోగించి తిరిగి భూమ్మీదికి రప్పించింది. ఇక వచ్చే ఏడాదిలో చేపట్టే చంద్రయాన్‌కు ఏర్పాట్లు వేగంగా జరుగుతున్నాయి. కాలుష్య రహిత వాహన తయారీలో కూడా టాటా కంపెనీతో కలిసి ఇస్రో ప్రయత్నాలు ప్రారంభించింది. 2009లో హైడ్రోజన్‌ కారు సిద్ధమవుతుందని ఇటీవలే ప్రకటించింది.  

 
 
మూలకణాలకు మంచిరోజులు
విజయానికి దగ్గరి దారి లేదు విజేతలందరూ ముక్తకంఠంతో చెప్పే మాట ఇది. సామాజిక జీవితంలోనే కాదు, సైన్స్‌ చరిత్రలోనూ ఈ సత్యం అడుగడుగునా దర్శనమిస్తుంది. దానికి ప్రత్యక్ష ఉదాహరణ stem cells (మూలకణాలు). రానున్న రోజుల్లో అద్భుతాలను ఆవిష్కరిస్తాయని భావిస్తున్న వీటిపై లెక్కలేనన్ని వివాదాలు, విమర్శలు. అయినా, అడ్డంకులను అధిగమిస్తూ శాస్త్రవేత్తలు కొత్త దారుల్లో పురోగమిస్తున్న తీరు అద్భుతం.
శరీరమనే కర్మాగారంలో ఏ అవయవమైనా ఎప్పుడైనా మరమ్మతులకు గురి కావచ్చు. చికిత్సతో పని జరిగితే మంచిదే. కానీ, చికిత్సకు కూడా లొంగని పరిస్థితి వస్తే? అప్పుడా అవయవాన్ని తొలగించి కొత్తదాన్ని అక్కడ ఏర్పాటు చేసుకోవాల్సిందే. కిడ్నీ వంటి అతి కొద్ది అవయవాలను మినహాయిస్తే అన్నింటికీ ఆ అవకాశం ప్రస్తుతానికైతే లేదు. కారణం, అవయవాన్ని పునఃసృష్టించే విజ్ఞానాన్ని సైన్స్‌ ఇంకా సముపార్జించుకోలేదు. కాకపోతే ఆ దిశగా అడుగులు మాత్రం వేస్తోంది. ఈ ప్రస్థానంలో తోడుగా నిలుస్తున్నవే మూలకణాలు. 
పిండంలో... 
కొన్ని వారాల వయసులో ఉన్న పిండంలో ఈ మూలకణాలు ఉంటాయి. పిండం ఇంకా పూర్తి రూపాన్ని సంతరించుకోనట్టుగానే ఈ కణాలు కూడా నిర్దిష్ట స్వభావాన్ని, రూపాన్ని ఏర్పరుచుకోవు. పిండం ఎదుగుతున్నా కొలదీ ఈ కణాలే గుండె, కాలేయం, ఊపిరితిత్తులు వంటి వివిధ అవయవాలుగా అభివృద్ధి చెందుతాయి. అంటే, భవిష్యత్తులో ఏ అవయవంగానైనా రూపుదిద్దుకునే సామర్థ్యం వీటి సొంతం అన్నమాట. ఈ అరుదైన లక్షణం కారణంగానే ఈ రోజు యావత్‌ శాస్త్ర ప్రపంచం మూలకణాలపై ఆసక్తి చూపుతోంది. ఈ కణాలను పిండం నుంచి తొలగించి భద్రపరిచి, అవసరమైన సందర్భాల్లో వివిధ అవయవాలుగా రూపొందించగలిగితే వైద్యరంగంలో అద్భుతాలే సాధ్యమవుతాయి. అవయవాలు చెడిపోయి లేదా కోల్పోయి మనుషులు మరణించటం అన్నది గత చరిత్ర అవుతుంది. అయితే, ఇంత అద్భుతమైన మూలకణాలపై తీవ్రమైన విమర్శలున్నాయి. ఆ కణాలను తొలగిస్తే పిండం (కృత్రిమంగా రూపొందించినదే అయినప్పటికీ) మరణిస్తుంది కాబట్టి, ఆ పరిశోధనలను అనేక దేశాలు నిషేధించాయి. అమెరికా వంటి కొన్ని దేశాలు నిధులను మంజూరు చేయకుండా అడ్డుకుంటున్నాయి. ఈ నేపథ్యంలోనే శాస్త్రవేత్తలు విమర్శలకు తావులేని ప్రత్యామ్నాయ మార్గాలపై దృష్టి పెట్టారు. వారి కృషి ఫలితంగా ఇటీవలే కొన్ని వరుస విజయాలు సాధ్యమైనాయి. 

హాని లేకుండానే 
పిండానికి ఎలాంటి హానీ జరగకుండా మూలకణాలను రూపొందించే కొత్త ప్రక్రియను శాస్త్రవేత్తలు కనుక్కున్నారు. దీని ప్రకారం, పిండం నుంచి ఒక్క కణాన్ని తొలగించి దాంట్లో లామినిన్‌ అనే సాధారణ అణువును ప్రవేశపెడతారు. దీనివల్ల ఆ కణం కూడా మూలకణంలాగే ప్రవర్తిస్తుంది. దాన్ని అభివృద్ధి పరిచి వివిధ మూలకణ లైన్లుగా మార్చారు శాస్త్రవేత్తలు. కణం తొలగించినందువల్ల పిండానికి ఎలాంటి నష్టం జరగకపోవటం ఈ పరిశోధనలో ఉన్న విశేషం. 'సెల్‌ స్టెమ్‌ సెల్‌' అనే పత్రికలో ప్రచురితమైన ఈ పరిశోధన ప్రపంచవ్యాప్తంగా అనేక మంది శాస్త్రవేత్తలను ఆకర్షిస్తోంది. మూలకణాల పరిశోధనల్లో ఇది తాజా విజయం. దీనిద్వారా ఇక తమముందున్న నిషేధాలు, విమర్శలు తొలగిపోతాయని పరిశోధకులు భావిస్తున్నారు. 

జపాన్‌, అమెరికా పరిశోధకులు కూడా ఇటీవలే ఒక ప్రత్యామ్నాయ విధానాన్ని రూపొందించారు. మనిషి చర్మకణాలనే మూలకణాలుగా మార్చారు ఈ శాస్త్రవేత్తలు. అయితే, ఇక్కడో చిన్న మెలిక ఉంది. చర్మకణాలను మూలకణాలుగా మార్చే ప్రక్రియలో కొన్ని ప్రమాదకరమైన వైరస్‌లను, జన్యుమార్పులను ప్రవేశపెట్టాల్సి వస్తోంది. దీనివల్ల క్యాన్సర్‌ వంటి వ్యాధులు తలెత్తే ప్రమాదం ఉంది. ఈ నేపథ్యంలో ఈ పరిశోధనపై ఇంకా ప్రయోగాలు జరుగుతున్నాయి. అయినప్పటికీ, మూలకణాలు కేవలం పిండంలోనే కాకుండా ఇతర ప్రాంతాల్లో కూడా లభిస్తాయని శాస్త్రవేత్తలు రుజువు పరిచారు. ఈ విజయాలు మూలకణాలపై ఉన్న విమర్శలకు సమాధానం చెప్పాయి. కొత్త మార్గాల్లో కూడా వాటిని సృష్టించవచ్చని నిరూపించాయి. మూలకణాల పరిశోధనలను ప్రారంభించిన శాస్త్రవేత్త రాబర్ట్‌ లాంజా మాటలు దీనికి అద్దం పడతాయి. ''ఈ పరిశోధనలను ఆపటం ఇక జరగని పని. రానున్న రోజుల్లో కావలిసినన్ని మూలకణాలను ఎలాంటి నష్టం లేకుండా తయారు చేసుకునే పరిస్థితులు వస్తాయి.'' అని రాబర్ట్‌ పేర్కొన్నారు. 
 

 
 ఉగ్రవాదానికి ఆదిలోనే చెక్‌!	మంటలు... మంటలు... ఎటు చూసినా అవే. ఆరేళ్ల క్రితం అమెరికాలో ఉగ్రవాదం సృష్టించిన అగ్నిజ్వాలలు ఈరోజు ప్రపంచమంతటా వ్యాపించాయి. భారత్‌, పాకిస్థాన్‌, బ్రిటన్‌.... ఈ జాబితా కొనసాగుతూనే ఉంది.దీనికి పరిష్కారం! ఉగ్రవాదులెవరో ముందుగానే గుర్తించటం తప్ప మరో మార్గం లేదంటోంది అమెరికా. అందుకు అవసరమైన సాంకేతిక పరిజ్ఞానాన్ని సమకూర్చుకుంటోంది.	అమెరికా అమ్ముల పొదిలో చేరనున్న ఆ తాజా అస్త్రం పేరు ప్రాజెక్ట్‌ హోస్త్టెల్‌ ఇంటెంట్‌ (పీహెచ్‌ఐ). విరోధి సంకల్పాన్ని గ్రహించటమని దీని అర్థం. ఈ టెక్నాలజీ సాయంతో, తక్షణమే ప్రమాదాన్ని తీసుకువచ్చే వ్యక్తులనే కాదు, ఓ ఏడాది తర్వాత దాడికి దిగే ఉగ్రవాదులను కూడా పట్టుకోవచ్చని అమెరికా భావిస్తోంది. ప్రస్తుతం దీన్ని రూపొందించే దిశగా అడుగులు వేస్తోంది. 	ఎలా పని చేస్తుంది? 	మనసులో దుష్ట సంకల్పాన్ని పెట్టుకున్న వ్యక్తి దాన్ని నిగూఢంగానైనా ఏదో ఒక రూపంలో వెల్లడిస్తాడన్న అంచనా ఆధారంగా ఈ టెక్నాలజీ పని చేస్తుంది. దీని పని విధానం ప్రస్తుతం నిజనిర్ధారణ పరీక్షల్లో ఉపయోగించే పాలిగ్రాఫ్‌ మాదిరిగానే 	ఉంటుంది. కాకపోతే రిమోట్‌ కంట్రోల్‌ ద్వారా నడుస్తుంది కాబట్టి ఎదుటివ్యక్తికి తనను పరీక్షిస్తున్న విషయం తెలియదు. విమానాశ్రయాలు, రైల్వేస్టేషన్లు వంటి రద్దీ ప్రాంతాల్లో నెలకొల్పే ఈ వ్యవస్థలో రకరకాల సెన్సర్లు ఒకదాంతో ఒకటి అనుసంధానమై పని చేస్తాయి. హృదయ స్పందనలను లెక్కించటానికి ఒకటి, శ్వాస తీరును గమనించటానికి మరొకటి, కనుగుడ్ల కదలికలను నమోదు చేసేది ఇంకోటి, వీటితోపాటు మాటలను రికార్డు చేసే ఆడియో, ముఖ కవళికలను, కదలికలను పసిగట్టే వీడియో మొదలైనవి కూడా ఉంటాయి. పరారుణ (ఇన్ఫ్రారెడ్‌), లేజర్‌ కిరణాలను ఉపయోగించి ఈ సెన్సర్లన్నీ పని చేస్తుంటాయి. వీటి నుంచి వచ్చే సమాచారాన్ని ఒక కంప్యూటర్‌ విశ్లేషిస్తుంది. ఎవరైనా అనుమానాస్పదంగా కనిపిస్తే అక్కడున్న నిపుణులను హెచ్చరిస్తుంది. వాళ్లు వెంటనే ఆ వ్యక్తిని తీసుకొని ప్రశ్నిస్తారు. విచారణలో అనుమానం నిజమని తేలితే అరెస్ట్‌ చేస్తారు. లేదంటే, విడిచిపెడతారు. ఈ విధంగా భవిష్యత్తులో దాడులు జరపాలని వచ్చిన వ్యక్తులను కూడా ముందుగానే పట్టుకోవచ్చని పీహెచ్‌ఐని రూపొందిస్తున్న అమెరికా హోంల్యాండ్‌ సెక్యూరిటీ విభాగం ప్రతినిధి లారీ ఒరల్‌స్కీ అభిప్రాయం. 		ఒక వ్యక్తి లోపల ఏదో దాస్తూ బయటకు మామూలుగా కనిపించాలని ప్రయత్నిస్తున్నప్పుడు ముఖంలో అత్యంత స్వల్పమైన మార్పులు కొన్ని కనిపిస్తాయని శాస్త్రవేత్తలు ఇప్పటికే నిర్ధరించారు. వీటికి 'మైక్రో ఎక్స్‌ప్రెషన్స్‌' అని పేరు కూడా పెట్టారు. ఒక సెకెనుపాటైనా పళ్లను కొరకటం, కనుబొమలను దించటం, ముక్కును తాకటం వంటివి ఈ లక్షణాల్లో కొన్ని. ఇవి బహిర్గతంగా కనిపించేవి. ఇక లోపల జరిగే మార్పుల్లో, గుండెవేగం అధికం కావటం, శ్వాస ఎక్కువగా తీసుకోవటం వంటివి ఉంటాయి. 2003 నుంచీ అమెరికా రవాణా భద్రత వ్యవస్థ మైక్రోఎక్స్‌ప్రెషన్స్‌ ఆధారంగా కొన్ని ముందుజాగ్రత్త చర్యలు చేపడుతోంది. ఈ లక్షణాలను చదివే నిపుణుల ద్వారా అనుమానితులను పరీక్షిస్తోంది. ఈ విధంగా మాదక ద్రవ్యాల వ్యాపారుల నుంచి హంతకుల వరకూ రకరకాల వ్యక్తులను పట్టుకుంది కూడా. ప్రస్తుతం నిపుణుల ద్వారా జరుగుతున్న ఈపనిని మరింత మెరుగుపరిచి యంత్రాల ద్వారా జరపటమే ప్రాజెక్ట్‌ హోస్త్టెల్‌ ఇంటెంట్‌ లక్ష్యం. 		సమస్యలున్నాయి 	ఈ ప్రాజెక్టు విజయవంతం కావాలంటే అనుమానిత వ్యక్తుల ప్రవర్తన, సాధారణ వ్యక్తుల ప్రవర్తనల మధ్య తేడాలను గుర్తించే సాఫ్ట్‌వేర్లను రూపొందించాలి. దీనికోసం కొన్ని వేల ఉదాహరణలను తీసుకొని విశ్లేషించాలి. ఇది అనుకున్నంత సులభం కాదని పీటర్‌ మెక్‌ఒవెన్‌ అభిప్రాయం. లండన్‌ విశ్వవిద్యాలయానికి చెందిన పీటర్‌, మనిషి మనస్థితికి అనుగుణంగా కంప్యూటర్‌ స్పందించేలా సాఫ్ట్‌వేర్‌ను డిజైన్‌ చేసే ప్రయత్నాల్లో ఉన్నారు. హోస్త్టెల్‌ ఇంటెంట్‌కు ఇటువంటి సాంకేతిక అవరోధాలే కాదు, భౌతిక అడ్డంకులూ ఉన్నాయి. విమానాశ్రయాలు, రైల్వేస్టేషన్లు వంటి ప్రాంతాల్లో చాలా మంది ప్రయాణ బడలికతోనో, బంధుమిత్రులకు వీడ్కోలు పలుకుతూ ఆవేదనతోనో ఉంటారు. వారిని కూడా అనుమానితులుగా పట్టుకొని ప్రశ్నిస్తే బోలెడంత ఇబ్బంది. అయితే, ఈ పరిమితులు లేని సాంకేతిక పరిజ్ఞానాన్ని రూపొందిస్తామని లారీ ఓరల్‌స్కీ అంటున్నారు. అవసరమైన టెక్నాలజీల రూపకల్పన కోసం వివిధ పరిశోధనశాలలను, సెక్యూరిటీ కంపెనీలతో సంప్రదింపులు జరుపుతున్నారు. మరో మూడేళ్లలో ప్రయోగాత్మకంగా పరీక్షించి చూస్తామని, ఆ తర్వాత రెండేళ్లకు పూర్తిస్థాయిలో ఉపయోగించేలా రూపొందిస్తామని ఓరల్‌స్కీ పేర్కొన్నారు. 		ఇజ్రాయిల్‌ ముందంజ 	ఉగ్రవాదులను ముందుగానే పసిగట్టటానికి ఇజ్రాయిల్‌ ఉపయోగిస్తున్న 'కొగిటో డిటెక్టర్‌' అనే పరికరం మంచి ఫలితాలనిస్తోంది. ముఖ్యంగా ఇతర దేశాల నుంచి వచ్చే సందర్శకులను దీని ద్వారా పరీక్షిస్తున్నారు. దీంట్లో వ్యక్తి చేతిని ఒక సెన్సర్‌పై ఉంచి, కొన్ని ప్రశ్నలు అడుగుతారు. అడిగే ప్రశ్నలు ముందున్న తెరపై కనిపిస్తుంటాయి కూడా. అయితే, ఇక్కడ కీలకం ఏమిటంటే ఆ వ్యక్తి చెప్పే సమాధానాలు సరైనవా, కావా అన్నది చూడరు. జవాబు చెప్పేటప్పుడు ఆ వ్యక్తి బీపీ, గుండెవేగం, చెమట మొదలైనవి ఎలా ఉన్నాయో చూస్తారు. వాటిని, అవే ప్రశ్నలను ఎదుర్కొన్న సాధారణ వ్యక్తుల శారీరక స్పందనలతో పోల్చి చూస్తారు. ఆయా వ్యక్తుల రికార్డులు ముందే వారి వద్ద ఉంటాయి. ప్రపంచ వ్యాప్తంగా పాలిగ్రాఫ్‌ విమర్శలు ఎదుర్కొంటున్న నేపథ్యంలో ఇదే సరైన పద్ధతి అని ఇజ్రాయిల్‌ అంటోంది. నిజనిర్ధారణ పరీక్షల్లో నిజం తేలటం లేదని, సాధారణ వ్యక్తులను కూడా పాలిగ్రాఫ్‌ నిందితులుగా తేల్చి వేస్తుందన్న విమర్శలున్నాయి. 	﻿మన బుర్రలో ఏముందో?	మధ్యయుగాన్ని చీకటి యుగంగా కూడా అభివర్ణిస్తారు చరిత్రకారులు. సర్వత్రా మూఢనమ్మకాలు వ్యాపించిన ఆ కాలంలో సమాజం ప్రయోగాలకు, పరిశోధనలకూ తలుపులు మూసివేసింది. అటువంటి అంధకారం ఇప్పటికీ ఒక విషయంలో కొనసాగుతోంది. అది మనిషి మెదడు.	పరిణామం సృష్టించిన అత్యున్నత పదార్థం మన మెదడు. సమస్త విశ్వంలో దాని కన్నా సంక్లిష్టమైనది మరొకటి లేదు. మన నక్షత్ర మండలం పాలపుంతలో ఎన్ని వేల కోట్ల నక్షత్రాలున్నాయో మెదడులో అన్ని న్యూరాన్లు (కణాలు) ఉన్నాయి. కాబట్టే, శాస్త్రపరంగా ఇంత అభివృద్ధి సాధించినా మెదడు ఇంకా చీకటిగుహలాగే ఉంది. అయితే, కొన్ని అతి ముఖ్యమైన చిక్కుముళ్లపైన మాత్రం శాస్త్రవేత్తలు అంగుళం అంగుళం చొప్పున ముందుకెళ్తున్నారు. అవి... 	జ్ఞాపకాలు ఎలా ఏర్పడతాయి? 	ఒక కొత్త విషయాన్ని నేర్చుకున్నప్పుడు మెదడు ఆకృతిలో కొన్ని మార్పులు వస్తున్న విషయం తెలుసు. కానీ అవి ఎలాంటివో స్పష్టంగా తెలియదు. మెదడు కణాల్లో ఒకటైన న్యూరాన్ల మధ్య ఏర్పడే సంబంధాలే జ్ఞాపకాలకు ప్రాతిపదికగా నిలుస్తున్నాయని అనేక సిద్ధాంతాలు చెబుతున్నాయి. అయితే ఈ సంబంధాల గురించి మరెంతో తెలియాల్సి ఉంది. జ్ఞాపకాలు ఏర్పడటమే ఒక పెద్ద మిస్టరీ అనుకుంటే, ఎన్నడో గుర్తుంచుకున్న వాటిని అవసరం వచ్చిన వెంటనే తిరిగి స్ఫురణలోకి ఎలా తెచ్చుకుంటున్నామన్నది మరింత పెద్ద చిక్కుముడి. 		ఖాళీ సమయంలో ఏం చేస్తుంది? 	ఏదైనా చూస్తున్నప్పుడో, వింటున్నప్పుడో మన మెదడులో ఎలాంటి మార్పులు జరుగుతున్నాయో శాస్త్రవేత్తలు గుర్తించారు. కానీ, ఏ పనీ చేయకుండా ఖాళీగా ఉన్నప్పుడు కూడా మెదడు, శరీరం ఉపయోగించే మొత్తం ఆక్సిజన్‌లో 20 శాతాన్ని తీసుకుంటుంది (మెదడు బరువు శరీరంలో 2 శాతం మాత్రమే). అంటే ఏదో పని నడుస్తోంది. దీన్నే 'బేస్‌లైన్‌ యాక్టివిటీ' అంటారు. ఇదేమిటో తెలియదు. మనిషి మానసిక కార్యకలాపాల్లో ఇది కీలక పాత్ర వహిస్తుందన్న అంచనా మాత్రం ఉంది. 		భవిష్యద్దర్శనం ఎలా? 	ఇంటర్వ్యూకి వెళ్లక ముందే అక్కడ ఎలా వ్యవహరించాలి? ఏయే ప్రశ్నలకు ఎలాంటి సమాధానాలు చెప్పాలి? వంటి అంశాలపై అభ్యర్థులు సిద్ధమవుతారు. ఒక సంఘటన కళ్ల ముందు జరగకపోయినా, ముందుగానే దాన్ని ఊహించి అందుకు అనుగుణంగా తయారవటం అన్నది మన మెదడుకు ఎలా సాధ్యమవుతోంది? చుట్టూ ఉన్న ప్రపంచంలో జరిగే సంఘటనలను పరిశీలించటం ద్వారా వాటికి సంబంధించిన నియమాలను మెదడు ఏర్పర్చుకుంటుందని దానివల్లే భవిష్యత్తును ఊహించే సామర్థ్యం అలవడుతుందనేది ఒక అభిప్రాయం. అయితే, మెదడులో ఈ వ్యవస్థ ఎలా పని చేస్తుందో తెలియదు. 		అనుభూతుల ఆవిర్భావం? 	కోపం, దుఃఖం, భయం... ఇవి ఎలా ఏర్పడతాయో తెలియదు. కళ్ల ముందున్న పరిస్థితులను వెనువెంటనే అంచనా వేసి తక్షణ ఆచరణకు ఒక ప్రణాళికను ఇచ్చే మెదడు స్థితినే అనుభూతి అంటారు శాస్త్రవేత్తలు. అకస్మాత్తుగా ఓ ఎలుగుబంటి దాడి చేస్తే అక్కడి నుంచి తప్పించుకోవటానికి అత్యధిక ప్రాధాన్యం ఇవ్వటం ఇలాంటి స్థితుల్లో ఒకటి. 		తెలివి అంటే...? 	తెలివితేటలు ఎలా ఉంటాయో మనకు తెలుసు కానీ వాటిని జీవశాస్త్ర పరంగా వివరించలేం. మెదడులో ఉండే కోట్లాది న్యూరాన్లు విజ్ఞానాన్ని పోగు చేయటానికి ఎలా పని చేస్తాయి? దాన్నుంచి ఒక కొత్త విషయాన్ని ఎలా పుట్టిస్తాయి? ఒక సమస్యకు సంబంధించిన భిన్న కోణాలను పరిశీలిస్తూ ఉంటే అకస్మాత్తుగా పరిష్కారం ఎలా తడుతోంది? ఇవన్నీ ప్రస్తుతానికి జవాబు లేని ప్రశ్నలే. అయితే, తెలివితేటలన్నవి షార్ట్‌టర్మ్‌ మెమరీపైన, వివిధ అంశాల మధ్య అనుసంధానాన్ని సాధించే నేర్పుపైనా ఆధారపడుతున్నాయని ఇటీవలి ప్రయోగాలు తెలియజేస్తున్నాయి. 		నిద్ర , కలలు ఎందుకు? 	మన జీవితంలో మూడోవంతు కాలం నిద్రలో, కలల్లో పోతుంది. నిద్ర లో ఉన్న వ్యక్తి తనను తాను ఏదైనా ఆపద నుంచి రక్షించుకోలేడు, అంతేకాదు, బోలెడంత సమయమూ ఏ పనీ లేకుండా గడిచిపోతుంది. ఇటువంటి ప్రతికూలతలున్నా పరిణామం నిద్రకు బోలెడంత ప్రాధాన్యాన్నిచ్చింది. అందుకే, మనతోపాటు ఇతర క్షీరదాలు, సరీసృపాలు, పక్షులు కూడా కునుకు తీస్తుంటాయి. దీనికి కారణమేమిటో తెలియకున్నా మూడు ప్రతిపాదనలు మాత్రం ఉన్నాయి. ఒకటి, శరీరంలోని శక్తికేంద్రాలకు పునరుత్తేజాన్నివ్వటం. రెండు, నిజ జీవితంలో ఒక సమస్యను ఎదుర్కోవటానికి ముందే మనసులో పరీక్షించి చూడటం. మూడు, ఇంద్రియాల ద్వారా స్వీకరించిన సమాచారాన్ని ఒక పద్ధతి ప్రకారం విభజించి జ్ఞాపకంగా మలచటం, అవసరం లేని సమాచారాన్ని తొలగించటం. ప్రయోగాల్లో లభిస్తున్న ఆధారాలు ఈ మూడో ప్రతిపాదననే ఎక్కువగా సమర్థిస్తున్నాయి. 		ఈ చిక్కుముళ్ల జాబితా ఇంతటితో ఆగిపోలేదు. మరిన్ని ఉన్నాయి. 	* ఇంద్రియాల ద్వారా లభించే సమాచారం మెదడులో ఏ రూపంలో నిక్షిప్తమవుతోంది? 	* మెదడులో వేర్వేరు పనులు చేసే భాగాలు ఒకదాంతో ఒకటి ఎలా అనుసంధానమవుతున్నాయి? 	* మెదడులో కాలం ఎలా వ్యక్తమవుతోంది? 	﻿పాటల గలగల... పంటల కళకళ	మొక్కలకు మంచి సంగీతం వినిపిస్తే ఏపుగా పెరుగుతున్నాయన్నంటూ గతంలోనే కొన్ని వార్తలు వెలువడ్డాయి. ఇప్పుడది నిజమని నిర్ధారణ అయింది.	దక్షిణ కొరియా శాస్త్రవేత్త మి జియోంగ్‌ జియోంగ్‌, వరి ధ్వని తరంగాల ద్వారా ప్రభావితమవుతుందని నిరూపించారు. దానిలో ఉన్న రెండు జన్యువులే అందుకు కారణమని ఆయన అధ్యయనంలో తేలింది. ఈ పరిశోధన పంటపొలాలను సంగీత సభలుగా మార్చే అవకాశం పుష్కలంగా ఉంది. ఇక, తాము పండించే మొక్కల్లో అవసరమైన జన్యు మార్పులను తీసుకురావటానికి రైతులే ఏ సంగీత పరికరాన్నో వాయిస్తే సరిపోతుందని నిపుణులు దీనిపై వ్యాఖ్యానిస్తున్నారు. ప్రస్తుతం జన్యుమార్పుల కోసం ఉపయోగిస్తున్న రసాయనిక ప్రక్రియలు పర్యావరణ పరంగా నష్టాన్ని కలిగించటమేకాదు, అధిక వ్యయంతో కూడుకొని ఉన్నవి కూడా. 	14 రాగాలు 	నేషనల్‌ ఇన్‌స్టిట్యూట్‌ ఆఫ్‌ అగ్రికల్చరల్‌ బయోటెక్నాలజీకి చెందిన జియెంగ్‌ తన సహచరులతో కలిసి వరి సమక్షంలో 14 రాగాల రికార్డులను వినిపించారు. వాటిలో ప్రఖ్యాత పాశ్చాత్య విద్వాంసుడు బీతోవెన్‌ సంగీతం కూడా ఉంది. ఈ సమయంలో వరి జన్యువుల్లో కలుగుతున్న మార్పులను పరిశీలించారు. 125, 250 హెర్ట్జ్‌ పౌణపుణ్యం వద్ద rbcS, aldఅనే రెండు జన్యువులు బాగా ఉత్తేజితం కావటాన్ని గమనించారు. 50 హెర్ట్జ్‌ వద్ద ఇవే జన్యువులు ఒకమేరకు ఉత్తేజితం అయినాయి. అయితే, ఈ రెండు జన్యువులు కాంతికి కూడా ప్రభావితం అవుతాయి కాబట్టి చీకట్లో ఈ ప్రయోగం నిర్వహించి చూశారు. అప్పుడు కూడా రాగాలకు వాటిలో అదే స్పందన కనిపించింది. మరో విశేషమేమిటంటే, ald జన్యువు ఇతర జన్యువులను కూడా ధ్వనికి ప్రభావితం అయ్యేలా మార్చేస్తుందని తేలింది. జీయూఎస్‌ అనే జన్యువుతో దీన్ని కలిపినప్పుడు జీయూఎస్‌ కూడా అదే లక్షణాన్ని చూపిందని జియోుంగ్‌ పేర్కొన్నారు. 		ఈ పరిశోధన ద్వారా మొక్కలు ధ్వని తరంగాలకు ప్రభావితమవుతాయని తేలింది. ఈ లక్షణం ఆధారంగా వాటిలో అవసరమైన జన్యుమార్పులను తీసుకురావటానికి జియోంగ్‌ పరిశోధన పునాదిగా ఉపయోగపడుతుంది. అంటే, సంగీతాన్ని వినిపించి అధిక దిగుబడులు సాధించే రోజులు మరెంతో దూరంలో లేవన్నమాటే. 	﻿వివాహం వెనుక పరిణామం	సాధారణంగా పురుషులు తమ జీవితభాగస్వాములుగా తమకన్నా చిన్న వయసున్న మహిళలను ఎంపిక చేసుకుంటూ ఉంటారు. అలాగే, స్త్రీలు తమకన్నా పెద్ద వారికి ప్రాధాన్యం ఇస్తుంటారు. దీనికి కారణం మానవజాతిని నిరంతరం ఉనికిలో ఉంచాలన్న తపనేనని ఒక పరిశోధన తెలియజేస్తోంది. 'బయాలజీ' పత్రికలో ప్రచురితమైన ఈ అధ్యయనం వివరాలు ఇలా ఉన్నాయి. ఒక జీవి సంతానం ఎంత అధికంగా ఉంటే ఆ జీవజాతి ప్రకృతిలో కొనసాగే అవకాశాలు అంత ఎక్కువగా ఉంటాయి. అలాగే, పుట్టిన పిల్లలు ఎంత ఆరోగ్యంగా ఉంటారనేది కూడా మరో ముఖ్యమైన అంశం. ఈ ప్రకృతి నియమానికి మనతోపాటు అన్ని జీవులూ లోబడి ఉంటాయి. ఈ నేపథ్యంలోనే మగవాళ్లు తమకన్నా చిన్నవాళ్త్లెన స్త్రీలను వివాహం చేసుకోవటం ద్వారా పిల్లలు పుట్టే అవకాశాలను పెంచుకుంటారని, మహిళలు తమకన్నా పెద్దవాళ్త్లెన పురుషులను కోరుకోవటం ద్వారా పుట్టే పిల్లల జీవితానికి అవసరమైన వనరులు, భద్రతను చూస్తారని ఈ పరిశోధన తెలియజేస్తోంది. స్వీడన్‌కు చెందిన 11,500 మంది స్త్రీ, పురుషులపై జరిపిన అధ్యయనం ఈ ఫలితాలనిచ్చిందని పరిశోధనకు సారథ్యం వహించిన మార్టిన్‌ ఫీదెర్‌ అంటున్నారు. 	కాంతిని మించిన వేగం 	జర్మనీకి చెందిన కోబ్లెంజ్‌ విశ్వవిద్యాలయ శాస్త్రవేత్తలు గుంటర్‌ నిమ్జ్‌, అల్ఫాన్స్‌ స్టాల్‌హోఫెన్‌ కాంతిని మించిన వేగాన్ని సాధించామని ప్రకటించారు. రెండు పట్టకాలతో జరిపిన ప్రయోగాల్లో కాంతి కణాలైన ఫోటాన్లు సెకనుకు 1,86,000 మైళ్ల కన్నా అధిక వేగంతో ప్రయాణించాయని వారిరువురూ పేర్కొన్నారు. ఈ ప్రతిపాదన నిజమని తేలితే ఐన్‌స్టీన్‌ ప్రత్యే సాపేక్ష సిద్ధాంతం తప్పని నిరూపించి గుంటర్‌, అల్ఫాన్స్‌ చరిత్ర సృష్టిస్తారు. 	﻿మాస్కో: ప్రపంచ చరిత్రలోనే రష్యా కొత్త రికార్డు సృష్టించింది. ఇప్పటివరకూ ఏ దేశం దగ్గరా లేనటువంటి అత్యంత శక్తిమంతమైన బాంబును తయారుచేసింది. దీనిని బుధవారం పరీక్షించింది. పీడనశక్తితో పనిచేసే ఈ థర్మోబార్మిక్‌ బాంబు... ప్రస్తుతం అమెరికా దగ్గరున్న అత్యంత శక్తిమంతమైన బాంబు 'మదర్‌ ఆఫ్‌ ఆల్‌ బాంబ్స్‌' (మోయబ్‌) కంటే నాలుగురెట్లు శక్తిమంతమైనదని రష్యా సైనికాధికారులు పేర్కొన్నారు. విశేషమేమిటంటే... దేశాలన్నీ అణ్వస్త్రాల కోసం వెంపర్లాడుతున్న ప్రస్తుత తరుణంలో అణేతర బాంబును అదీ... అణుబాంబుతో సమానమైన సామర్ధ్యంతో తయారుచేయడం విశేషం. బుధవారమిక్కడ జరిగిన విలేకరుల సమావేశంలో రష్యా అత్యున్నత సైనికాధికారి అలెగ్జాండర్‌ రక్సిన్‌ ఈ విషయాన్ని ధ్రువీకరించారు. 'ఈ బాంబు కేవలం మా దేశ రక్షణ అవసరాలకోసం మాత్రమే తయారు చేశాం. అణుబాంబుతో పోలిస్తే ఇది పర్యావరణానికి అంతగా హానికలిగించదు. పైపెచ్చు సీమాంతర ఉగ్రవాదానికి 	వ్యతిరేకంగా రష్యా చేస్తున్న పోరుకు ఇది ఎంతగానో ఉపయోగపడుతుంది. దీని తయారీలో మేం ఎలాంటి అంతర్జాతీయ ఒప్పందాల్ని ఉల్లంఘించలేదు' అని పేర్కొన్నారు. 		ఎలా పనిచేస్తుంది..? 	* రష్యా తయారుచేసిన ఈ బాంబు పీడన సిద్ధాంతాన్ని అనుసరించి పనిచేస్తుంది. 	* దీనిని తొపలోవ్‌ టీయూ-160 యుద్ధవిమానం ద్వారా కిందకు జారవిడుస్తారు. 	* దీనికున్న పారాచూట్‌ సాయంతో ఈ బాంబు కిందకు దిగుతుంది. 	* భూమికి కొంత ఎత్తులో ఉన్నప్పుడే తనకునిర్దేశించిన లక్ష్యాన్ని గుర్తిస్తుంది 	* ముందుగా బాంబులో చిన్నపాటి పేలుడు సంభవిస్తుంది. 	* దీనివల్ల పేలుడు పదార్థమంతా నిర్దేశించిన లక్ష్యం చుట్టూ మేఘం రూపంలో కమ్ముకుంటుంది 	* అనంతరం మరోభారీ విస్ఫోటనం సంభవిస్తుంది. 	* దీంతో మేఘం రూపంలో ఉన్న పేలుడు పదార్థం అంటుకుని మహా విస్ఫోటనం సంభవిస్తుంది. 	* ఇది అక్కడితో ఆగదు. ఈ విస్ఫోటనం వల్ల అత్యధిక మొత్తంలో పీడన తరంగాలు ఏర్పడతాయి. 	* ఇవి అలా గాలిలో ప్రయాణించి... లక్ష్యం చుట్టుపక్కల ఉన్న కొంత ప్రాంతాన్ని కూడా నాశనం చేస్తాయి 	* ముఖ్యంగా ఈ పీడనంతోపాటు ఏర్పడే అల్ట్రాసోనిక్‌ తరంగాలు అత్యధిక ఉష్ణోగ్రతల్ని ఉత్పత్తి చేయడంతో నష్టం అతి భారీగా ఉంటుంది. 	* అంతేకాక.. ఈ పేలుడు వల్ల విడుదలయే వాయువులు ఆ ప్రాంతంలో తాత్కాలిక శూన్య ప్రదేశాన్ని ఏర్పరుస్తాయి. దీనివల్ల కూడా భారీ నష్టం జరుగుతుంది. 		ప్రత్యేకతలేంటి...? 	* ఈ బాంబు అత్యధిక శక్తిమంతమైన అణుబాంబుతో దాదాపు సమానమైనది. 	* పర్యావరణానికి పెద్దగా నష్టం ఉండబోదు. 	* అమెరికా వద్దనున్న అత్యున్నత శక్తిమంతమైన బాంబు 'మదర్‌ ఆఫ్‌ ఆల్‌ బాంబ్స్‌' (మోయబ్‌) కంటే ఇది ఆకారంలో చాలా చిన్నది. కానీ నాలుగురెట్లు శక్తిమంతమైనది. నానో టెక్నాలజీని ఉపయోగించడం వల్లే ఇది సాధ్యమైంది. 	* అందుకే రష్యా తాను తయారు చేసిన ఈ బాంబుకు 'డాడ్‌ ఆఫ్‌ ఆల్‌ బాంబ్స్‌' లేదా 'ఫాదర్‌ ఆఫ్‌ ఆల్‌ బాంబ్స్‌'(ఫోయబ్‌) అని పేరుపెట్టింది. 	* దీని పేలుడు తీవ్రత సుమారు 44 మెట్రిక్‌ టన్నుల టీఎన్‌టీ పేలుడుకు సమానం 	* ఫోయబ్‌ విడుదల చేసే ఉష్ణోగ్రత మోయబ్‌ విడుదలచేసే ఉష్ణోగ్రత కంటే రెట్టింపు ఉంటుంది 	 			﻿వెబ్‌ ప్రపంచం ఎంతగా విస్తరిస్తున్నా చూపు లేని వారికి మాత్రం అది అందనంత దూరంలోనే ఉండిపోయింది. నెట్‌ సౌకర్యాన్ని అంధులకు కూడా అందించే ప్రత్యేక సాఫ్ట్‌వేర్లు తయారైనా అవి అభివృద్ధి చెందిన దేశాలకే పరిమితమవుతూ వచ్చాయి. కానీ అది గతం. ఇప్పుడు మన దేశమూ ఈ విషయంలో ముందడుగు వేస్తోంది. చెన్నైలో అంధుల కోసమే ప్రత్యేకంగా ఏర్పాటైన ఒక ఇంటర్నెట్‌ కేంద్రం మంచి ఆదరణ పొందుతోంది. 	దేశంలోనే అంధుల కోసం ఏర్పాటైన తొలి సైబర్‌కేఫ్‌ ఇది. చెన్నైలోని మొగప్పేరులో ఉంది. ఉచితంగా సేవలు అందిస్తూ అందరినీ విశేషంగా ఆకర్షిస్తోంది. ఈ కేంద్రాన్ని స్థాపించిన వ్యక్తి కూడా పాక్షిక అంధుడే కావటం మరో విశేషం. ఆయన పేరు సి.గోవిందకృష్ణన్‌. 36 ఏళ్ల కృష్ణన్‌ ఇంగ్లిషు సాహిత్యంలో పీజీ చదివారు. తనలాంటి వారి కోసం ఏదైనా చేయాలనే సంకల్పంతో ఐదేళ్ల క్రితం 'నేత్రోదయ' అనే సంస్థను నెలకొల్పారు. ఆ సంస్థ కార్యకలాపాల్లో భాగంగా, ఇంటర్నెట్‌ కేంద్రాన్ని కూడా ఏర్పాటు చేశారు. దీనికోసం అమెరికాలోని ఫ్రీడం సైంటిఫిక్‌ అనే సంస్థ సహకారం తీసుకున్నారు. ఈ సంస్థ బిల్‌గేట్స్‌ ఫౌండేషన్‌ సాయంతో చూపులేని వాళ్లు ఇంటర్నెట్‌ బ్రౌజ్‌ చేసేలా జాస్‌ అనే సాఫ్ట్‌వేర్‌ను రూపొందించింది. కృష్ణన్‌ ఈ సాఫ్ట్‌వేర్‌ తెప్పించి పది కంప్యూటర్లతో సైబర్‌కేఫ్‌ను ప్రారంభించారు. ఈ కేంద్రానికి ఇంటర్నెట్‌ సర్వీస్‌ ప్రొవైడర్‌ 'సిఫీ' అపరిమిత నెట్‌ యాక్సెస్‌ను ఉచితంగా అందిస్తూ తన వంతు మద్దతునిచ్చింది. 	ఎలా పనిచేస్తుంది 	ఈ ఇంటర్నెట్‌ కేంద్రానికి కీలకం జాస్‌ సాఫ్ట్‌వేరే. ప్రపంచ వ్యాప్తంగా విస్తృత వినియోగంలో ఉన్న స్క్రీన్‌రీడర్‌ ఇది. పూర్తిపేరు జాబ్‌ యాక్సెస్‌ విత్‌ స్పీచ్‌. దీంట్లో ఉండే స్పీచ్‌ సింథసైజర్‌, కంప్యూటర్‌ సౌండ్‌కార్డ్‌తో కలిసి తెర మీద ఉన్న అక్షరాలను చదివి వినిపిస్తుంది. దీని సాయంతో చూపు లేని వాళ్లు సాధారణ వ్యక్తుల్లాగే ఇంటర్నెట్‌, కంప్యూటర్‌ అప్లికేషన్లను ఉపయోగించుకోవచ్చు. కాకుంటే దీనికోసం కీబోర్డుపై తగినంత అవగాహన మాత్రం ఉండాలి. కంపోజ్‌ చేసే ప్రతి అక్షరమూ పీసీ స్పీకర్లలో వినిపిస్తుంది. కంపోజింగ్‌లో దొర్లే తప్పులు, పదాల మధ్య స్పేస్‌ సరిగా ఇచ్చామా లేదా అన్న విషయాలు కూడా స్పీకర్ల ద్వారా తెలుస్తుంటాయి. నెట్‌ బ్రౌజ్‌ చేసేటప్పుడు కావలసిన సైట్‌ అడ్రస్‌ టైప్‌ చేశాక ఒపెన్‌ అయిన విషయం, తెర మీద ఉన్న వెబ్‌పేజీ వివరాల సంగతులను చదివి వినిపిస్తుంది కంప్యూటర్‌. ఈమెయిల్‌ ఉపయోగించినప్పుడు కూడా ఇంతే. పాస్‌వర్డ్‌లు వంటివి ఇతరులు వినకూడదని భావిస్తే, ఇయర్‌ఫోన్స్‌ను ఉపయోగించుకోవచ్చు. 		దేశవ్యాప్తం కావాలి 	నేత్రోదయ సైబర్‌ కేఫ్‌ సేవలను పీహెచ్‌డీ స్థాయి విద్యార్థుల నుంచి సాధారణ వ్యక్తుల వరకూ ఎంతోమంది అంధులు వినియోగించుకుంటున్నారు. తమిళనాడు ప్రభుత్వం కూడా ఈ కేంద్రానికి అవసరమైన శాశ్వత నివాసం కోసం ఒక స్థలాన్ని కేటాయించి ప్రోత్సహించింది. తమ ప్రయత్నం స్ఫూర్తిగా దేశవ్యాప్తంగా ఇలాంటి ఇంటర్నెట్‌ కేంద్రాలు ఏర్పాటు కావాలని గోవిందకృష్ణన్‌ ఆకాంక్షిస్తున్నారు. ''జాస్‌ సాఫ్ట్‌వేర్‌ అంధులకు ఓ వరం లాంటిది. దీని ధర రూ.16 వేలు. అంత డబ్బు సమకూర్చుకోవడం అందరికీ సాధ్యం కాదు. ఈ నేపథ్యంలో ప్రభుత్వాలు, కార్పొరేట్‌ సంస్థలు ఆర్థిక సాయం అందిస్తే దేశవ్యాప్తంగా అంధులకు కంప్యూటర్‌ వెలుగులు ప్రసాదించివచ్చు. దీనికి సంబంధించి ఎవరికి ఎలాంటి సహాయం కావాలన్నా ఉచితంగా అందిస్తా''నని e-నాడుతో మాట్లాడుతూ గోవిందకృష్ణన్‌ పేర్కొన్నారు. 		గ్రంథాలయం	అంధులకే ప్రత్యేకమైన ఒక విభాగం ఇటీవలే కేరళలోని కొచిలో ఉన్న ఈఎంఎస్‌ గ్రంథాలయంలో ప్రారంభమైంది. ఇక్కడ చూపు లేని వాళ్లు కంప్యూటర్‌ సాయంతో ఇంగ్లిషు పత్రికలు, పుస్తకాలు, మ్యాగజైన్లు 'చదువుకోవచ్చు.' స్కాన్‌ చేసిన సమాచారాన్ని పీసీలో నిక్షిప్తం చేస్తే స్పీచ్‌ సాఫ్ట్‌వేర్లు ఆ సమాచారాన్ని చదివి వినిపిస్తున్నాయి. దాదాపు 60వేల పేజీలను స్కాన్‌ చేసే దిశగా ఇక్కడ ప్రయత్నాలు జరుగుతున్నాయి. పాక్షికంగా చూపు లేనివారి కోసం, అక్షరాల్ని 144 రెట్లు పెద్దగా చేసి చూపే సౌకర్యాన్ని కూడా ఈ గ్రంథాలయం అందిస్తోంది 	﻿వొయేజర్‌కు 30 ఏళ్లు	విశ్వ రహస్యాలను చేధించే లక్ష్యంతో నాసా ప్రయోగించిన వోయేజర్‌ 1, 2 వ్యోమనౌకలు 30 ఏళ్ల ప్రయాణాన్ని పూర్తి చేసుకున్నాయి. ప్రస్తుతం ఇవి సౌరకుటుంబం చివరలో ఉన్నాయి. ఇప్పటి వరకూ ఇవే అత్యంత దూరం ప్రయాణించిన వ్యోమనౌకలు. వొయేజర్‌ 1ని సెప్టెంబర్‌ 5 1977న ప్రయోగించారు. ఇది ఇప్పుడు సూర్యుని నుంచి 1550 కోట్ల కిలోమీటర్ల దూరంలో ఉంది. అలాగే, 20 ఆగస్టు 1977న పంపిన వోయేజర్‌ 2 1250 కోట్ల కిలోమీటర్ల దూరంలో ఉంది. మరో పదేళ్లలో ఇవి రెండూ సూర్యుని ప్రభావం లేని ప్రాంతాన్ని చేరుకుంటాయి. వొయేజర్లు అందించే సమాచారంతో సౌరకుటుంబంలోని ఇతర గ్రహాల గురించి అనేక కొత్త విషయాలను శాస్త్రవేత్తలు గుర్తించారు. 	﻿మైళ్ల దూరాన్ని చెరిపేస్తున్న మొబైల్‌ టెక్నాలజీకి 20 ఏళ్లు. 1987 సెప్టెంబరు 7న, యూరప్‌ దేశాలకు చెందిన 15 టెలిఫోన్‌ కంపెనీలు ఒక ఒప్పందం ద్వారా గ్లోబల్‌ సిస్టమ్‌ ఫర్‌ మొబైల్‌ (జీఎస్‌ఎం) కమ్యూనికేషన్స్‌కు నాంది పలికాయి. ఈ టెక్నాలజీ ద్వారా తీగలు లేకుండానే ఫోన్‌ సదుపాయం అందుబాటులోకి వచ్చింది. ఇది మొదట అభివృద్ధి చెందిన దేశాలకే పరిమితమైనా తర్వాత కాలంలో ప్రపంచమంతటా విస్తరించింది. ప్రస్తుతం, 250 కోట్ల మంది జీఎస్‌ఎం ద్వారా సెల్‌ఫోన్లను ఉపయోగిస్తున్నారని అంచనా. విచిత్రమైన విషయమేమిటంటే, జీఎస్‌ఎం తొలి 100 కోట్ల మంది వినియోగదారులను చేరుకోవటానికి 12 ఏళ్లు పడితే, ఆ తర్వాత 100 కోట్ల మంది కేవలం 30 నెలల్లో చేరారు. హ్యాండ్‌సెట్లు చవకగా లభించటం, స్థిరమైన నెట్‌వర్క్‌ల కన్నా మొబైల్‌ నెట్‌వర్క్‌ల నిర్మాణం వ్యయం తక్కువగా ఉండటం వంటి కారణాలు మొబైల్‌ఫోన్ల వాడకాన్ని విపరీతంగా పెంచేస్తున్నాయి. అయితే ఇది ప్రారంభమేనని రానున్న రోజుల్లో సెల్‌ ప్రభంజనాన్ని చూస్తామని జీఎస్‌ఎం అసోసియేషన్‌ అధినేత రాబర్ట్‌ కాన్వే అంటున్నారు. సెల్‌ఫోన్లు దుస్తుల్లో, పాదరక్షల్లో భాగమైపోతాయని అంత సూక్ష్మంగా వాటిని రూపొందించే పరిస్థితి త్వరలోనే వస్తుందని ఆయన చెబుతున్నారు. 	﻿జీఎస్‌ఎం 20వ పుట్టిన రోజును జరుపుకుంటున్న సందర్భంలోనే దానికి చరమగీతం పాడే టెక్నాలజీ ఒకటి ముందుకు రావటం విశేషం. స్వీడన్‌ కంపెనీ టెరానెట్‌ రూపొందించిన వినూత్న సాంకేతిక పరిజ్ఞానంతో సెల్‌టవర్లు లేకుండానే సెల్‌ఫోన్ల మధ్య అనుసంధానం సాధ్యమవుతుంది. కంప్యూటర్ల మధ్య ఉండే పీర్‌ టు పీర్‌ నెట్‌వర్క్‌లాగే ఇదీ పని చేస్తుంది. ఎవరికైనా కాల్‌ చేయటానికి ఫోన్‌ను ఆన్‌ చేయగానే అది తన సమీపంలో ఉన్న టెరానెట్‌ ఫోన్‌ కోసం వెతికి అందుబాటులోకి రాగానే దాంతో అనుసంధానమవుతుంది. ఈ రెండూ మరిన్ని ఫోన్లతో కలుస్తాయి. ఈ విధంగా కాల్‌ చేస్తున్న ఫోన్‌, కాల్‌ను అందుకుంటున్న ఫోన్‌ల మధ్య ఒక టెరానెట్‌ ఫోన్‌ నెట్‌వర్క్‌ ఏర్పడుతుంది. ప్రతీ టెరాఫోన్‌ ఒక కిలోమీటరు పరిధిని కలిగి ఉంటుంది. అంత దూరంలో దాని ప్రభావం ఉంటుంది. ప్రస్తుతం టెరాఫోన్లను ప్రత్యేకంగా రూపొందిస్తున్నా బ్లూటూత్‌లాగే అన్ని కంపెనీల హ్యాండ్‌సెట్లలోనూ ఈ టెక్నాలజీని నిక్షిప్తం చేయవచ్చని కంపెనీ వ్యవస్థాపకుడు ఆండర్స్‌ కారిలస్‌ అంటున్నారు. ప్రస్తుతానికి ఎరిక్సన్‌ కంపెనీ ఈ టెక్నాలజీని తీసుకోవటానికి సంసిద్ధత వ్యక్తం చేసింది. సెల్‌ టవర్లు లేని ఎడారి ప్రాంతాలు, పేద దేశాల ప్రజలకు ఉపయోగపడే లక్ష్యంతో ఆండర్స్‌ టెరాఫోన్‌ను రూపొందించారు. అయితే, ప్రస్తుతం ప్రపంచవ్యాప్తంగా 70 శాతం మంది సెల్‌ వినియోగదారులు ఉపయోగిస్తున్న జీఎస్‌ఎం టెక్నాలజీకే ఎసరు తెచ్చే స్థాయి దీనికి ఉంది. అందువల్లే, పెద్ద పెద్ద సెల్‌ ఆపరేటర్లు తమ టెక్నాలజీని ప్రోత్సహించటం లేదని ఆండర్స్‌ వాపోతున్నారు. ప్రస్తుతం, టెరాఫోన్లను టాంజానియా, ఈక్వెడార్లలో పరీక్షిస్తున్నారు. 	﻿''జీవితాన్ని మెరుగు పరిచే డిజైన్‌'' - ఇండెక్స్‌ అవార్డులకు ఇదే ప్రాతిపదిక. డెన్మార్క్‌కు చెందిన ఇండెక్స్‌ అనే స్వచ్ఛంద సంస్థ తన పేరు మీదే ప్రతీ రెండేళ్లకోసారి అత్యుత్తమ ఆవిష్కరణలకు పురస్కారాలను అందిస్తోంది. ఐదు విభాగాల్లో ఇచ్చే ఈ అవార్డు కింద ఒక్కో విజేతకు లక్ష యూరోల మొత్తాన్ని (దాదాపు రూ.54,40,000) బహుకరిస్తారు. సైన్స్‌ డిజైనింగ్‌ రంగంలో ఇదే అతి పెద్ద బహుమతి మొత్తం. ఈసారి ఎంపికైన ఆవిష్కరణలు... 	ఇళ్లు : సౌరశక్తితో తాగునీరు 	ప్రస్తుత ప్రపంచంలో ఆరో వంతు ప్రజానీకం స్వచ్ఛమైన తాగునీళ్లు లభించక డయేరియా, టైఫాయిడ్‌, కలరా, హెపెటైటిస్‌-ఎ తదితర వ్యాధుల బారిన పడుతోంది. అలాంటి వారి కోసమే ఈ సోలార్‌ బాటిల్‌. నీళ్లలో ఉండే సూక్ష్మజీవులను సౌరశక్తితో సంహరించే పరికరం ఇది. సోడిస్‌ అనే పద్ధతి ఆధారంగా ఇది పని చేస్తుంది. పారదర్శకంగా ఉన్న ప్లాస్టిక్‌ సీసాలో నీళ్లను పోసి ఆరుగంటల పాటు సూర్యరశ్మిలో ఉంచితే సూక్ష్మక్రిములన్నీ నశిస్తాయి. ఇదే సోడిస్‌ పద్ధతి. దీన్నే అల్బర్టొ మెదా, ఫ్రాన్సిస్కో గోమెజ్‌ పాజ్‌లు మరింత మెరుగుపరిచి ఈ బాటిల్‌ను రూపొందించారు. పారదర్శకంగా ఉండే ఒకవైపు భాగం సూర్యుని నుంచి వచ్చే అతినీలలోహిత, పరారుణ కిరణాలను ఒడిసిపడుతుంది. మరోవైపు ఉండే అల్యూమినియం పూత కాంతి ఎక్కువగా ప్రతిఫలించేలా చేస్తుంది. దీనివల్ల సౌరశక్తి నీళ్లపై ఎక్కువగా పడి తక్కువ సమయంలోనే సూక్ష్మక్రిములను నాశనం చేస్తుంది. 		పని : తక్షణ సాయం 	అపస్మారక స్థితిలోకి వెళ్లిన వ్యక్తులలో నాలుక గొంతులోపలికి దిగిపోయి గాలి ఆడకుండా చేస్తుంది. దీంతో ప్రాథమిక చికిత్స లభించే లోపే ఆ స్థితిలోనే మరణిస్తారు చాలామంది. రెండేళ్ల క్రితం లండన్‌లో ఉగ్రవాదులు దాడులు జరిపినప్పుడు కూడా చాలామంది బాధితుల పరిస్థితి ఇలాంటిదే. ఆ దృశ్యాన్ని చూసి చలించిపోయిన యువ ఇంజినీర్లు ఫిలిప్‌ గ్రీర్‌, లీసా స్ట్రౌక్స్‌, గ్రేమ్‌ డేవిస్‌, క్రిస్టఫర్‌ హంట్లీ ఏదైనా చేయాలని నిశ్చయించుకున్నారు. కొన్ని ప్రయోగాల అనంతరం ఈ బల్బును రూపొందించారు. దీన్ని గట్టిగా అదిమి బాధిత వ్యక్తి నోట్లో పెడితే వెంటనే అది నాలుకను పట్టుకుంటుంది. తద్వారా గొంతుమార్గం మూసుకుపోకుండా ఉండి గాలి ఆడేట్టు చేస్తుంది. ఈ స్థితిలో ప్రాథమిక చికిత్స చేసి, అవసరమైతే వైద్యులను పిలిచి ప్రాణాలను నిలబెట్టవచ్చు. సహాయక సిబ్బంది బాధితులను సులువుగా గుర్తుపట్టేలా ఈ బల్బును ఎర్రటి రంగుతో రూపొందించారు. 		ఆట : ఎలక్ట్రిక్‌ కారు 	ఎటువంటి కలుషిత వాయువుల్ని విడుదల చేయకుండా నడిచే పూర్తిస్థాయి ఎలక్ట్రిక్‌ కారు ఇది. మూడున్నర గంటలు ఛార్జింగ్‌ చేస్తే చాలు ఏకబిగిన 200 మైళ్లు పరిగెడుతుంది. వేగంలోనూ దీనికి మంచి రికార్డే ఉంది. నాలుగు సెకన్లలో సున్నా నుంచి 60 కిలోమీటర్ల వేగాన్ని అందుకుంటోంది. టెస్లా రోడ్‌స్టార్‌, లోటస్‌ డిజైన్‌ స్టూడియో సంయుక్తంగా దీన్ని తయారు చేశారు. మరో మూడేళ్లలో వాణిజ్య స్థాయిలో ఉత్పత్తి ప్రారంభిస్తామని తయారీదార్లు అంటున్నారు. 		శరీరం: చవక కాలు 	మందుపాతరల వల్ల ప్రపంచవ్యాప్తంగా ఏటా దాదాపు 25 వేల మంది సాధారణ ప్రజలు కాళ్లు కోల్పోతున్నారు. నాణ్యమైన కృత్రిమ కాలును అమర్చుకోవటం అందరికీ సాధ్యమయ్యే పని కాదు. ఈ నేపథ్యంలో కేవలం 8 డాలర్ల వ్యయంతో (సుమారుగా రూ.320), మంచి నాణ్యతతో కృత్రిమకాలును డిజైన్‌ చేశారు కెనడాకు చెందిన సెబాస్టియన్‌ డ్యుబోయిస్‌. రెడ్‌క్రాస్‌ నిబంధలకు అనుగుణంగా ఉన్న ఈ కాలిని ఎక్కడైనా తయారుచేయవచ్చని, అవసరమయ్యే పదార్థాలు కూడా సులభంగా లభిస్తాయని ఆయన అంటున్నారు. 		సమాజం : పేద విద్యార్థుల ల్యాప్‌టాప్‌ 	అభివృద్ధి చెందుతున్న, పేద దేశాల్లోని 99 శాతం మంది విద్యార్థులు కంప్యూటర్‌ను ఒక్కసారి కూడా ఉపయోగించుకుండానే పాఠశాల చదువు పూర్తి చేస్తున్నారు. ఈ నేపథ్యంలోంచి పుట్టిందే, 'వన్‌ ల్యాప్‌టాప్‌ పర్‌ చైల్డ్‌' ప్రాజెక్టు. పేద విద్యార్థులకు ఆయా దేశాల ప్రభుత్వాల సహకారంతో ఉచితంగా ల్యాప్‌టాప్‌లను అందిస్తుంది ఇది. అమెరికాకు చెందిన నీకోలస్‌ నీగ్రోపాంటే ప్రారంభించిన ఈ ప్రాజెక్టు ఇప్పుడు తదిదశలో ఉంది. దీనిలో భాగంగా తయారైన ల్యాప్‌టాప్‌లు ఒక పుస్తకం సైజులో, లంచ్‌బాక్స్‌ కన్నా తక్కువ బరువుతో ఉంటాయి. వీటిని ఒకదాంతో మరొకటి అనుసంధానించటమే గాక ఇంటర్నెట్‌కూ కనెక్ట్‌ చేయవచ్చు. ల్యాప్‌టాప్‌కే అమర్చిన ఒక మరను తిప్పితే అవసరమైనంత విద్యుత్తు పుడుతుంది. 		﻿అక్షర విప్లవం కేరాఫ్‌ కేరళ	నూరుశాతం అక్షరాస్యతను సాధించిన తొలి రాష్ట్రంగా కేరళ యావత్‌ భారతావని దృష్టిని గతంలో ఆకర్షించింది. ఇప్పుడు మరో సంచలనాన్ని నమోదు చేయటానికి అడుగులు వేస్తోంది. ఈసారి ఆ రాష్ట్రం ఎంచుకున్న రంగం ఐటీ. పాఠశాల స్థాయిలోనే కంప్యూటర్‌ విజ్ఞానాన్ని అందించటానికి కేరళ చేస్తున్న ప్రయోగాలు అద్భుతమైన ఫలితాలను ఇస్తున్నాయి.	ఉన్నత పాఠశాల విద్యార్థులకు ఐటీ సబ్జెక్టులో పరీక్షలు నిర్వహించటానికి కేరళ ప్రభుత్వం సొంతంగా ఒక సాఫ్ట్‌వేర్‌ను అభివృద్ధిపరిచింది. దాని ఆధారంగా 15 లక్షలమంది విద్యార్థులను పరీక్షిస్తోంది. ఇటువంటి ప్రయోగం ఒకటి ఈ స్థాయిలో జరగటం దేశంలోనే ప్రథమం. హైటెక్‌ విద్యా బోధనలో ఐదేళ్లుగా కేరళ జరుపుతున్న కృషికి ఈ సాఫ్ట్‌వేర్‌ ఒక మచ్చుతునక. 	దాని పేరు IT@school GNU Linux Version 3.0. ఓపెన్‌సోర్స్‌ వర్షన్‌కు చెందిన ఉబంటు ఆధారంగా దీన్ని రూపొందించారు. లైసెన్స్‌ ఫీజులు, రాయల్టీలు లేని ఉచిత సాఫ్ట్‌వేర్‌ ఇది. అవసరాలకు అనుగుణంగా మార్చుకోవచ్చు. దీన్ని సీడీల రూపంలో 2,832 ఉన్నత పాఠశాలల్లో పంపిణీ చేశారు. ఇటీవల 8, 9, 10 తరగతుల విద్యార్థులకు జరిగిన త్రైమాసిక పరీక్షల్లో ఐటీ ప్రాక్టికల్స్‌ను ఈ సాఫ్ట్‌వేర్‌ ఆధారంగానే నిర్వహించారు. దీని కోసం పాఠశాలల్లో ఇప్పటికే నెలకొల్పిన కంప్యూటర్‌ ల్యాబ్‌లను ఉపయోగించారు. 		ఐదేళ్ల కృషి 	2002-03 విద్యా సంవత్సరంలో కేరళ ప్రభుత్వం ప్రారంభించిన IT@SCHOOL ప్రాజెక్టే ఈరోజు ఈ సంచలనం సృష్టించింది. పాఠశాల స్థాయిలో ఐటీ విద్యను అందించాలన్న లక్ష్యంతో ఈ ప్రాజెక్టు మొదలైంది. 8వ తరగతిలో ఐటీకి ఒక సబ్జెక్టును ప్రవేశపెట్టటంతో తొలి అడుగు పడింది (కేరళలో ఉన్నత పాఠశాల విద్య 8 వ తరగతి నుంచి మొదలవుతుంది). మొదట్లో ఇతర తరగతుల విద్యార్థులు కూడా ఈ పుస్తకాన్నే చదువుకున్నప్పటికీ తర్వాత వేర్వేరు పుస్తకాలు తయారైనాయి. ఐటీ సబ్జెక్టును తప్పనిసరి చేస్తూ ప్రభుత్వం నిర్ణయం తీసుకుంది. దీనివల్ల ప్రతి విద్యార్థీ పాఠశాలను విడిచి పెట్టేలోపే అత్యాధునిక సాంకేతిక పరిజ్ఞానంపై కనీస అవగాహన పొందే అవకాశం కలిగింది. పుస్తకాల రూపకల్పనతోపాటు కంప్యూటర్‌ ల్యాబ్‌ల ఏర్పాటు, ఉపాధ్యాయులకు శిక్షణ కార్యక్రమాలు సమాంతరంగా నడిచాయి. 		మొత్తం 2,832 పాఠశాలలకు (వీటిలో ఎయిడెడ్‌, అన్‌ఎయిడెడ్‌ కూడా ఉన్నాయి) 35,226 కంప్యూటర్లను అందజేశారు. విద్యార్థులకు అవసరమైన పుస్తకాలను అందుబాటులో ఉంచారు. ఉపాధ్యాయుల విషయానికొస్తే, రాష్ట్రంలో ఉన్న 70 వేల మంది ఉన్నత ఉపాధ్యాయులకు శిక్షణ కార్యక్రమాలు నిర్వహించారు. దీనికోసం ప్రభుత్వం ఇంటెల్‌ కంపెనీతో ఒప్పందం కుదుర్చుకుంది. విండోస్‌, లినక్స్‌ - రెండింటిలోనూ శిక్షణనిచ్చారు. ఈ ప్రయత్నాల తర్వాత విద్యార్థులకు నిర్వహించే త్రైమాసిక పరీక్షలలో ఐటీ ప్రాక్టికల్స్‌ను కూడా జత కలిపారు. గత ఏడాది పదో తరగతితో ప్రారంభమైన ఈ పరీక్ష ఇప్పుడు అన్ని తరగతులకూ విస్తరించింది. దీనిద్వారా ఐటీ విజ్ఞానాన్ని విద్యార్థులు ఎంతగా ఆకళింపు చేసుకున్నారో పరీక్షిస్తారు. ఉదాహరణకు, ఎనిమిదవ తరగతిలో మౌస్‌ వినియోగం, వర్డ్‌ప్రాసెసింగ్‌, స్ప్రెడ్‌షీట్స్‌ వంటి అంశాలను చూస్తారు. ఈ పరీక్షల నిర్వహణ కోసమే సొంతంగా సాఫ్ట్‌వేర్‌ను అభివృద్ధి చేశారు. ఓపెన్‌సోర్స్‌ సాఫ్ట్‌వేర్ల వాడకాన్ని ప్రచారం చేసే 'ఫ్రీ సాఫ్ట్‌వేర్‌ ఫౌండేషన్‌'తో కలిసి IT@SCHOOL ప్రాజెక్టు IT@school GNU Linux Version 3.0 ను రూపొందించింది. ఆర్థికంగా ఇది ఎంతో ప్రయోజనకరమైన చర్య. సాఫ్ట్‌వేర్లను కొనుక్కోవాల్సిన పని లేదు. ఉదాహరణకు, ఫొటో ఎడిటింగ్‌ కోసం ఫొటోషాప్‌ బదులు జింప్‌ను వాడారు. ఇతర అంశాల్లోనూ ఇదే పరిస్థితి. 		మలిదశవైపుగా... 	ఐటీ స్కూల్‌ ప్రాజెక్టు ప్రస్తుతానికి తొలి దశను పూర్తి చేసుకుంది. పాఠశాలలకు అవసరమైన సాంకేతిక వనరులను సమకూర్చటం, ఉపాధ్యాయులకు శిక్షణ ఇవ్వటం అనేవి ఈ దశలోని కీలక లక్ష్యాలు. వీటి పరిపూర్తితో కేరళ ఉన్నత పాఠశాలల స్వరూపమే మారిపోయింది. ఆన్‌లైన్‌ పరీక్షలు, అప్పటికప్పుడే మార్కులు తెలిసిపోవటం, సొంతంగా నేర్చుకోవటం, హైటెక్‌ సాధనాల సాయంతో బోధన వంటివి ఇప్పుడు అక్కడ సాధారణ విషయాలైనాయి. రాష్ట్ర ప్రభుత్వానికి తోడుగా కేంద్రం కూడా నిధులు అందిస్తూ ఈ ప్రాజెక్టుకు అండగా నిలుస్తోంది. పాఠశాలల కంప్యూటరీకరణకు అయిన వ్యయం మొత్తం రూ.6.2 కోట్లను అందజేయటానికి కేంద్రం అంగీకరించిందని ప్రాజెక్టు ఎగ్జిక్యూటివ్‌ డైరక్టర్‌ అన్వర్‌ సాదత్‌ ఇటీవల ప్రకటించారు. ప్రస్తుతం రెండో దశ లక్ష్యాల దిశగా ఐటీ స్కూల్‌ సాగుతోంది. ఉన్నత పాఠశాలల విద్యాబోధనను పూర్తిగా ఐటీ ఆధారితంగా మలచటమే తమ ముందున్న తక్షణ కర్తవ్యమని, దాన్నీ సాధిస్తామని సాదత్‌ అంటున్నారు. 		అన్ని రంగాల్లో...	ఐటీ వినియోగంలో కేరళ వేస్తున్న అడుగులు విద్యారంగానికే పరిమితం కావటం లేదు. ప్రభుత్వ విభాగాల కంప్యూటరీకరణ, పౌరసేవలు వంటి ఇతర రంగాల్లోనూ అంతే వేగంతో ఆ రాష్ట్రం ముందడుగు వేస్తోంది. అక్షయ, ఫ్రెండ్స్‌, సిటిజన్‌ కాల్‌ సెంటర్‌... ఇవన్నీ పౌర సేవలకు సంబంధించిన పథకాలే. గ్రామీణ స్థాయిలో నెట్‌ సదుపాయం నుంచి ఫోన్‌ ద్వారానే ప్రభుత్వ పథకాల సమాచారం తెలుసుకోవటం వరకూ వీటి ద్వారా రకరకాల ప్రయోజనాలున్నాయి. విశేషమేమిటంటే, వీటన్నింటినీ ఓపెన్‌సోర్స్‌ ఆధారిత సాఫ్ట్‌వేర్ల ద్వారానే కేరళ అభివృద్ధి పరుస్తోంది. విండోస్‌ వంటి ప్రొప్రయిటరీ సాఫ్ట్‌వేర్లకు వ్యతిరేకంగా అమెరికాలో కొన్నేళ్ల క్రితం మొదలైన సమష్టి ప్రయత్నమే ఓపెన్‌సోర్స్‌ ఉద్యమం. సాఫ్ట్‌వేర్‌ సోషలిజంగా పేరుపొందిన ఈ ఉద్యమం దేశదేశాలనూ ఆకర్షిస్తోంది. 	ఐటీ విధానం	ఐటీ రంగంలో సాధించదలచిన లక్ష్యాలను అందుకు అనుసరించే మార్గాన్ని సవివరంగా పేర్కొంటూ కేరళ ప్రభుత్వం ఈ ఏడాది తమ ఐటీ విధానాన్ని విడుదల చేసింది. దాంట్లోని ముఖ్యాంశాలు... 	* 2010 నాటికి ప్రతి గ్రామాన్ని, విద్యాసంస్థను ఇంటర్నెట్‌తో అనుసంధానించటం. 	* రాష్ట్రంలో ఉన్న ప్రతి కుటుంబంలోంచి కనీసం ఒక వ్యక్తి ఐటీ అక్షరాస్యతను సాధించాలి. దీనికోసం 3000 బ్రాడ్‌బ్యాండ్‌ ఇన్ఫర్మేషన్‌ హబ్‌లను ఏర్పాటు చేయాలి. 	* ప్రభుత్వ ప్రాజెక్టుల్లో ఓపెన్‌సోర్స్‌ సాఫ్ట్‌వేర్లకు అత్యధిక ప్రాధాన్యం.  	* ఇతర దేశాలతో కలిసి అంతర్జాతీయ ప్రమాణాలతో ఐటీ పరిశోధన సంస్థ ఏర్పాటు. 	* ఐటీ కంపెనీలకు రాయితీలు. 	﻿పదేళ్ల ప్రస్థానం	పదండి ముందుకు పదండి త్రోసుకు పోదాం పోదాం పైపైకి... 	ఈ శ్రీశ్రీ గీతం గురించి లారీ పేజ్‌, సెర్జీ బ్రిన్‌లకు తెలిసి ఉండకపోవచ్చు. కానీ, వాళ్లు అక్షరాలా ఆచరిస్తున్నది మాత్రం దానినే. వారి మానసపుత్రిక 'గూగుల్‌' పదేళ్ల ప్రస్థానాన్ని పూర్తి చేసుకొని సాఫ్ట్‌వేర్‌ సీమలో ఎవరికీ అందనంత వేగంతో సాగిపోతోంది.	15 సెప్టెంబర్‌ 1997న పేజ్‌, బ్రిన్‌ google.com డొమైన్‌ నేమ్‌ను రిజిష్టర్‌ చేయించారు. అప్పటికి రెండేళ్ల క్రితమే దానిపై వారి కృషి మొదలైంది. అమెరికాలోని స్టాన్‌ఫర్డ్‌ విశ్వవిద్యాయంలో పీహెచ్‌డీ చేస్తున్న సమయంలో ఒక వినూత్న సెర్చింజిన్‌ తయారీ దిశగా ప్రయత్నాలు ప్రారంభించారు. అప్పటికి వారిద్దరి వయస్సు కేవలం 24 ఏళ్లు. 1998లో ఒక స్నేహితుని ఇంట్లో మొదలైన గూగుల్‌ కార్యకలాపాలు ఈరోజు ప్రపంచమంతటా విస్తరించాయి. యావత్‌ మానవ విజ్ఞానానికి ఎలక్ట్రానిక్‌ కేంద్రంగా భాసిల్లుతున్న గూగుల్‌ ప్రస్థానంలో ముఖ్యాంశాలు... 	* గూగుల్‌ కళ్లు తెరిచే నాటికే నెట్‌లో కొన్ని సెర్చింజిన్‌లు ఉన్నాయి. అవన్నీ కూడా వెబ్‌పేజీలను సెర్చ్‌పదం ఆధారంగా వర్గీకరించేవి. సెర్చ్‌పదం ఏ పేజీలో ఎక్కువ సార్లు కనిపిస్తే దానికి అధిక ప్రాధాన్యత లభించేది. పేజ్‌, బ్రిన్‌లు దీనికి భిన్నమైన పద్ధతిని రూపొందించారు. వెబ్‌పేజీలను వాటికి సంబంధించిన ఇతర సైట్లతో ఉన్న లింకులను బట్టి ప్రాధాన్యం ఇవ్వటం అనే ఈ పద్ధతే గూగుల్‌ను అగ్రస్థానంలో నిలిపింది. 	* అమెరికా గణిత శాస్త్రవేత్త ఎడ్వర్డ్‌ కస్నర్‌ ప్రచారంలో పెట్టిన googol అన్న పదాన్ని తమ సెర్చింజిన్‌ పేరుగా ఎంచుకున్నారు పేజ్‌, బ్రిన్‌లు. ఈ పదం అర్థం 10100. అయితే, అక్షరాలను యథాతథంగా తీసుకోకుండా మార్చారు. 	* కీవర్డ్స్‌ ఆధారంగా వివిధ కంపెనీల ప్రకటనలు సేకరిస్తూ ఇంటర్నెట్‌ వ్యాపారంలో ఒక వినూత్న ధోరణికి నాంది పలికింది గూగుల్‌. 	* గూగుల్‌ విజయంలో కీలకమైన విషయం ఎప్పటికప్పుడు కొత్త రంగాల్లోకి విస్తరించటం.సాధారణ సెర్చింజిన్‌గా నడక ప్రారంభించినా ఆ తర్వాత కాలంలో జీమెయిల్‌, గూగుల్‌ఎర్త్‌, ఆర్కుట్‌ వంటి కొత్త సర్వీసులు మొదలైనాయి. తాజాగా, సెల్‌ఫోన్‌ను కూడా తీసుకొస్తుందన్న ఊహాగానాలు జోరుగా సాగుతున్నాయి. 	* పనికొస్తుందని అనుకున్న ప్రతీ సంస్థను కొనేయటం కూడా గూగుల్‌ వ్యూహంలో ప్రధానమైన అంశం. యూట్యూబ్‌, జాట్‌స్పాట్‌, డబుల్‌క్లిక్‌, పైరాల్యాబ్స్‌, మెజర్‌మ్యాప్‌... ఈ జాబితా చాలా పెద్దది. 	* యువ సారథ్యం ఫలితమేమోగానీ గూగుల్‌ సేవల్లో, కంపెనీలో అదే వేగం, చిలిపితనం కనిపిస్తాయి. ఆ కంపెనీ పాటించే కొన్ని సూత్రాలు ఇవీ... ''పని ఛాలెంజింగ్‌గా ఉండాలికానీ ఆ ఛాలెంజ్‌ మాత్రం సరదాగా ఉండాలి'', ''సూట్‌ వేసుకోకున్నా సీరియస్‌గా ఉండవచ్చు. ఏప్రిల్‌ ఒకటి రోజున గూగుల్‌ ఎలా ఫూల్‌ చేస్తుందా అని ఎదురు చూడటం నెటిజన్లకు అలవాటు. అలాగే, వివిధ దినోత్సవాల సందర్భంగా గూగుల్‌ లోగోను మార్చి కనువిందు చేయటమూ ఆ సంస్థ సంప్రదాయమే. 	* మొత్తం పని సమయంలో 20 శాతాన్ని తమకిష్టమైన ప్రాజెక్టులపై కేటాయించమని సంస్థ ఇంజినీర్లను గూగుల్‌ ప్రోత్సహిస్తుంది. గూగుల్‌ ప్రారంభించే కొత్త సేవల్లో దాదాపు సగం ఈ 20 శాతం ఆలోచనల్లోంచే పుట్టుకొస్తున్నాయి 	﻿ఫేస్‌బుక్‌ వరాలు	సోషల్‌ నెట్‌వర్కింగ్‌ వెబ్‌సైట్‌ ఫేస్‌బుక్‌ సాఫ్ట్‌వేర్‌ డెవలపర్స్‌పై కాసుల వర్షం కురిపించనుంది. కొత్తదనంతో నెటిజన్లను ఆకట్టుకునేలా ప్రొగ్రామ్స్‌ను రూపొందించిన వారికి 1,25,000 డాలర్ల (దాదాపు రూ.5 కోట్లు) రివార్డు ఇస్తామని ఫేస్‌బుక్‌ ప్రకటించింది.	బ్రిటన్లో ఐఫోన్‌	యాపిల్‌ కంపెనీ తమ ఐఫోన్‌ను బ్రిటన్లో ప్రవేశపెట్టింది. ముందుగా వూహించినట్టుగానే ఆక్సిజన్‌ కంపెనీతో కలిసి తీసుకొచ్చింది. ఈ ఫోన్‌ మెమరీ 8జీబీ. త్వరలో మరింత పెంచే ఆలోచన ఉంది. దీంట్లో ప్రవేశపెట్టిన EDGE అనే కొత్త టెక్నాలజీతో GPRS కంటే మెరుగ్గా డేటాని డౌన్‌లోడ్‌ చేసుకోవచ్చు. 	యాహూ నుంచి మాష్‌	తన మొదటి వైఫల్యం (యాహూ 360) తర్వాత మరోసారి సోషల్‌ నెట్‌వర్కింగ్‌లో తనదైన ముద్రవేయడానికి యాహూ రంగంలోకి దిగింది. మాష్‌ పేరుతో కొత్త సైట్‌ను ప్రారంభించింది. దీంట్లో యూజర్‌ తనది మాత్రమే కాకుండా స్నేహితుల ప్రొఫైల్స్‌ని కూడా తయారు చేయవచ్చు, ఎడిట్‌ చేయవచ్చు. లేఅవుట్‌ కోసం guestbook, myfacebook, youtube లాంటి వెబ్‌సైట్స్‌తో ప్రత్యేక మ్యాడ్యూల్‌ని తయారు చేసుకొవచ్చు.  	﻿ఎన్నెన్నో మజిలీలు...	దేశ విదేశాలకు చెందిన శాస్త్రవేత్తలెందరినో మన రాష్ట్ర రాజధానికి తీసుకొచ్చిన అంతర్జాతీయ అంతరిక్ష సదస్సుకు ఈసారి అరుదైన ప్రత్యేకతలున్నాయి. తొలి కృత్రిమ ఉపగ్రహం నింగికెగిరి ఈ ఏడాదితో 50 ఏళ్లవుతోంది. సోవియట్‌ రష్యా ప్రయోగించిన స్పుత్నిక్‌ 1 సైన్స్‌రంగంలోనే కాదు మానవ చరిత్రలోనే ఒక కొత్త అధ్యాయాన్ని ప్రారంభించింది. రష్యాకు పోటీగా అమెరికా కూడా రంగంలోకి దిగి అనేక అద్భుతాలను ఆవిష్కరించింది. అంత కీలకమైన స్పుత్నిక్‌ ప్రయోగానికే నేపథ్యంగా పని చేసిన అంతర్జాతీయ భూభౌతిక సంవత్సరానికి కూడా 50 ఏళ్లు పూర్త్తెనాయి. ఇక ఖగోళాన్ని శాంతియుత ప్రయోజనాలకే తప్ప స్వార్థపూరిత అవసరాలకు వాడుకోకూడదంటూ ప్రపంచ దేశాలను కట్టడి చేసిన అంతరిక్ష ఒప్పందమూ 2007తో 4 దశాబ్దాలను పూర్తి చేసుకుంది. వీటన్నింటి సమాహారం మీకోసం...	మైలురాళ్లు 	4 అక్టోబర్‌ 1957 	తొలి కృత్రిమ ఉపగ్రహం స్పుత్నిక్‌ నింగికెగిరింది. మనిషి తయారు చేసిన ఒక వస్తువు అంతరిక్షంలో ప్రయాణించటం ఇదే ప్రథమం. 23 అంగుళాల వ్యాసం, 184 పౌండ్ల బరువున్న స్పుత్నిక్‌ 1440 సార్లు భూమి చుట్టూ తిరిగి వాతావరణంలోకి తిరిగి వస్తూ 4 జనవరి 1958న మండిపోయింది. 	3 నవంబర్‌ 1957 	అంతరిక్షంలో పరిస్థితులు శరీరంపై ఎలాంటి ప్రభావం చూపుతాయో తెలుసుకోవటానికి సోవియట్‌ యూనియన్‌ లైకా అనే కుక్కను భూకక్ష్యలోకి పంపించింది. అంతరిక్షానికి వెళ్లిన తొలి జంతువుగా లైకా పేరు నిలిచిపోయింది. 		31 జనవరి 1958 	సోవియట్‌ యూనియన్‌కు పోటీగా అమెరికా ఆగమేఘాల మీద తలపెట్టిన పరిశోధనలు ఫలించిన వేళ ఇది. ఆ దేశం తొలి ఉపగ్రహం 'ఎక్స్‌ప్లోరర్‌' విజయవంతంగా పైకి ఎగిసింది. 		12 ఏప్రిల్‌ 1961 	సోవియట్‌ యూనియన్‌కు చెందిన వ్యోమగామి యూరీ గగారిన్‌ అంతరిక్షాన్ని సందర్శించిన తొలి వ్యక్తిగా సంచలనం సృష్టించారు. 		16 జూన్‌ 1963 	మరోసారి సోవియట్‌ వార్తల్లో నిలిచింది. ఆ దేశానికి చెందిన వాలెంతినా తెరిష్కోవా అంతరిక్షంలో ప్రయాణించిన తొలి మహిళగా రికార్డు నెలకొల్పారు. 		20 జులై 1969 	ఖగోళంపై తిరుగులేని ఆధిపత్యాన్ని కనబరుస్తున్న సోవియట్‌ రష్యాను సవాల్‌ చేస్తూ అమెరికా తన సామర్థ్యాన్ని ప్రదర్శించిన రోజు. అమెరికా వ్యోమగాములు నీల్‌ ఆర్మ్‌స్ట్రాంగ్‌, ఎడ్విన్‌ ఎల్‌డ్రిన్‌ జూనియర్‌ చంద్రునిపై కాలు మోపారు. 		15 డిసెంబర్‌ 1970 	మనిషి అన్వేషణ సౌరకుటుంబంలోని ఇతర గ్రహాలకూ విస్తరించింది. అమెరికా ప్రయోగించిన వెనెరా 7 అనే రాబోట్‌ (ప్రోబ్‌) శుక్రగ్రహంపై దిగింది ఈ రోజే. వెనెరా 23 నిమిషాలపాటు అక్కడి పరిస్థితులకు సంబంధించిన సమాచారాన్ని ప్రసారం చేసింది. 		20 జులై 1976 	అమెరికా అంతరిక్ష పరిశోధన సంస్థ ప్రోబ్‌ వైకింగ్‌ అంగారకున్ని చేరింది. 		1979 	వొయేజర్‌ 1 వ్యోమనౌక గురుగ్రహం సమీపంలోంచి వెళుతూ దాని ఉపగ్రహం 'లొ'పైన ఎగిసిపడుతున్న అగ్నిపర్వతాలను చిత్రీకరించింది. 		28 జనవరి 1986 	అమెరికా వ్యోమనౌక ఛాలెంజర్‌ నింగికెగిరిన 73 సెకన్ల తర్వాత పేలిపోయింది. 		24 ఏప్రిల్‌ 1990 	ఖగోళ రహస్యాలను ఎన్నింటినో అరటి పండు ఒలిచిపెట్టినట్టు చూపించిన హబుల్‌ టెలిస్కోపును ఈ రోజే ప్రయోగించారు. 		20 నవంబర్‌ 1998 	సైన్స్‌ చరిత్రలోనే అతి పెద్ద ప్రయోగానికి తెర లేచిన రోజు. అంతర్జాతీయ అంతరిక్ష కేంద్రం నిర్మాణానికి అవసరమైన సామాగ్రిని తొలిసారిగా తరలించారు. 		12 ఫిబ్రవరి 2001 	విశ్వరహస్యాలను తెలుసుకోవటంలో గ్రహశకలాలు బాగా ఉపయోగపడతాయి అన్న అంచనాల మేరకు తొలిసారిగా నాసా షూమేకర్‌ అనే వ్యోమనౌకను ఎరోస్‌ అనే శకలంపైకి పంపింది. 		28 ఏప్రిల్‌ 2001 	అంతరిక్షంలోకి వ్యోమగాములే కాదు సాధారణ వ్యక్తులూ వెళ్లి రావచ్చని డెన్నిస్‌ టిటో నిరూపించాడు. తొలి ఖగోళ యాత్రికునిగా చరిత్ర సృష్టించిన టిటో తన ప్రయాణం కోసం 2 కోట్ల డాలర్లను నాసాకు చెల్లించాడు. 		1 ఫిబ్రవరి 2003 	నాసా వ్యోమనౌక కొలంబియా భూవాతావరణంలోకి తిరిగి వస్తూ పేలిపోయింది. ఈ దుర్ఘటనలో భారత సంతతికి చెందిన కల్పనాచావ్లా కూడా మరణించారు. 		15 అక్టోబర్‌ 2003 	అంతరిక్షానికి వ్యోమగాములను స్వంతంగా పంపిన దేశాల జాబితాలోకి చైనా కూడా చేరింది. ఆ దేశ వ్యోమగామి యాంగ్‌ లివీ భూకక్ష్యలో ప్రయాణించి వచ్చారు. 		జనవరి 2004 	నాసా పంపిన రోవర్లు అందించిన సమాచారం వల్ల అంగారకునిపై గతంలో సముద్రాలు ఉండేవని తెలిసింది. 		14 జనవరి 2004 	కొలంబియా ప్రమాదం దరిమిలా పునర్విమర్శ చేసుకున్న నాసా, దీర్ఘలక్ష్యాలను పక్కనబెట్టి సమీపంలో ఉన్న వాటిని పరిశోధించాలని నిర్ణయించుకుంది. దాని ఫలితంగా తిరిగి చంద్రుడు ఆ దేశ అంతరిక్ష పరిశోధనల ఎజెండాలో చేరాడు. చంద్రుడు, అంగారకుడు లక్ష్యాలుగా అమెరికా అధ్యక్షుడు జార్జిబుష్‌ ఒక ప్రణాళికను విడుదల చేశారు. 		21 జూన్‌ 2004 	ఇప్పటి వరకూ ప్రభుత్వాలకే పరిమితమైన ఖగోళ పరిశోధనలు ప్రైవేటు రంగంలోనూ మొదలైన రోజు. అమెరికాకు చెందిన స్పేస్‌షిప్‌ వన్‌ తొలి ప్రైవేటు వ్యోమనౌకగా పేరు సంపాదించుకుంది. 		14 జనవరి 2005 	నాసా గతంలో పంపిన హ్యూగిన్స్‌ ప్రోబ్‌ శని ఉపగ్రహాల్లో అతిపెద్దదైన టైటాన్‌పై దిగింది. 		15 జనవరి 2007 	భూమికి సమీపంలో ఉన్న తోకచుక్కపైకి వెళ్లి అక్కడి మట్టిని సేకరించుకొని వచ్చింది స్టార్‌డస్ట్‌. 		త్రివర్ణపతాక రెపరెపలు	అంతరిక్ష ప్రయోగాల్లోకి మన దేశం కాస్త ఆలస్యంగానే ప్రవేశించినా అగ్రదేశాలకు ధీటుగా తనదైన ముద్రను వేయగలిగింది. ప్రఖ్యాత శాస్త్రవేత్త విక్రం సారాభాయ్‌ దిశానిర్దేశంలో మొదలైన పరిశోధనలు దేశ అవసరాలకు అనుగుణంగా కొనసాగాయి. ఈ విషయంలో భారత్‌ నుంచి అన్ని దేశాలూ నేర్చుకోవాల్సింది ఎంతో ఉందని ప్రస్తుత అంతర్జాతీయ అంతరిక్ష సమాఖ్య అధ్యక్షుడు జేమ్స్‌ జిమ్మర్‌మ్యాన్‌ పేర్కొనటం గమనార్హం. 	భారత్‌ రూపొందించిన వ్యోమనౌకలన్నీ రెండు రకాలు. ఒకటి, ఇండియన్‌ నేషనల్‌ శాటిలైట్‌ సిస్టమ్‌ (ఇన్‌శాట్‌), రెండోది, ఇండియన్‌ రిమోట్‌ సెన్సింగ్‌ శాటిలైట్‌ సిస్టమ్‌ (ఐఆర్‌ఎస్‌). 	ఇన్‌శాట్‌ 	1983లో మొదలైన ఇన్‌శాట్‌ ఉపగ్రహ వ్యవస్థ టెలికమ్యూనికేషన్లు, టెలివిజన్‌, రేడియో, వాతావరణ అధ్యయనం, ప్రకృతి విపత్తుల హెచ్చరిక, టెలీమెడిసిన్‌ మొదలైన రంగాల్లో ప్రయోజనాలను అందిస్తోంది. 		ఐఆర్‌ఎస్‌ 	1988లో మొదలైన ఐఆర్‌ఎస్‌ ఉపగ్రహాలు ద్వారా వ్యవసాయం, నీటి వనరులు, పట్టణాభివృద్ధి, ఖనిజాలు, పర్యావరణం, అరణ్యాలు, సముద్రాలు తదితర రంగాల సమాచారాన్ని అందజేస్తోంది. అతి పెద్ద ఐఆర్‌ఎస్‌ వ్యవస్థను కలిగి ఉన్న దేశంగా భారత్‌ ప్రపంచంలోనే అగ్ర స్థానంలో ఉంది. 		ఉపగ్రహ వాహక నౌకలు 	ఉపగ్రహాలను నిర్దేశిత కక్ష్యల్లో ప్రవేశపెట్టటానికి భారత్‌ సొంతంగా నౌకలను రూపొందించింది. ఇవి రెండు రకాలు, పోలార్‌ శాటిలైట్‌ లాంచ్‌ వెహికిల్‌ (పీఎస్‌ఎల్‌వి), జియోసింక్రనస్‌ శాటిలైట్‌ లాంచ్‌ వెహికిల్‌ (జీఎస్‌ఎల్‌వి). పీఎస్‌ఎల్‌వీ 1600 కిలోల బరువున్న ఉపగ్రహాలను 620 కిలోమీటర్ల polar sun synchronous కక్ష్య వరకూ తీసుకెళ్లగలదు. జీఎస్‌ఎల్‌వీ 2000 కిలోల ఉపగ్రహాన్ని Geosynchronous Transfer కక్ష్యలోకి చేర్చగలదు. వీటికి తోడుగా జీఎస్‌ఎల్‌వీ మార్క్‌ 3 ని భారత్‌ అభివృద్ధిపరుస్తోంది. ఇది 4000 కిలోల ఉపగ్రహాలను కూడా GTO వరకూ తీసుకెళ్తుంది. 		భవిష్యత్తు 	* ఉపగ్రహ వాహక నౌకలను ఒక్కసారి మాత్రమే ఉపయోగించుకునే పరిస్థితి ప్రస్తుతం ఉంది. ఈ నేపథ్యంలో తిరిగి ఉపయోగించుకోగల నౌకల తయారీకి ఇస్రో పరిశోధనలు జరుపుతోంది. ఇటీవలే 550 కిలోల క్యాప్సూల్‌ను అంతరిక్షంలోకి పంపించి అక్కడ కొన్ని ప్రయోగాలు నిర్వహించింది. తర్వాత దాని కక్ష్యను మార్చి తిరిగి భూమిమీదికి మళ్లించి బంగాళాఖాతం నుంచి సేకరించింది. 	* చంద్రునిపై భారత్‌ ముద్ర వేసే ప్రాజెక్టు చంద్రయాన్‌-1. చంద్రుని ఉపరితలానికి 100 కిలోమీటర్ల పైన తిరుగుతూ ఒక వ్యోమనౌక అక్కడి భౌతిక, రసాయనిక పరిస్థితులను విశ్లేషిస్తుంది. వచ్చే ఏడాది ఇస్రో ఈ వ్యోమనౌకను ప్రయోగించనుంది. 	*ASTROSATపేరుతో ఖగోళ పరిశోధనకే ప్రత్యేకమైన వ్యోమనౌకను కూడా త్వరలో పంపే యోచన ఉంది.	 	నేపథ్యం	అంతర్జాతీయ భూభౌతిక సంవత్సరాన్ని (ఐజివై) నిర్వహించి సరిగ్గా అర్ధ శతాబ్దం అవుతోంది. 1 జులై 1957 నుంచి 31 డిసెంబర్‌ 1958 వరకూ ఇది జరిగింది. అప్పట్లో రాకెట్లు, రాడార్లు, కంప్యూటర్లు వంటి అత్యాధునిక పరికరాల ఆవిష్కరణలు జరిగిన నేపథ్యంలో ప్రపంచ వ్యాప్తంగా భూభౌతిక సంవత్సరాన్ని నిర్వహించాలని అప్పటి ప్రఖ్యాత శాస్త్రవేత్తలు ఫ్రెడ్‌ సింగర్‌, లాయిడ్‌ బెర్క్‌నర్‌, హారీ వెస్త్టెన్‌ తదితరులు భావించారు. ఆ నేపథ్యంలోంచే ఐజీవై పుట్టింది. సూర్యునిలో జరిగే మార్పులు (సోలార్‌ యాక్టివిటీ) 1957-58 ప్రాంతంలో ఉధృతంగా ఉన్న సందర్భంగా అదే సమయాన్ని ఎంచుకొని ఐజీవైని నిర్వహించారు. దీనిని పురస్కరించుకొనే సోవియట్‌ యూనియన్‌ స్పుత్నిక్‌1ని, అమెరికా ఎక్స్‌ప్లోరర్‌1ని ప్రయోగించాయి. 	శాంతి కోసమే ఖగోళం	అంతరిక్షాన్ని దుర్వినియోగపరచకుండా ప్రపంచ దేశాలు ఉమ్మడిగా కుదుర్చుకున్న 'ఔటర్‌స్పేస్‌ ఒప్పందానికి ఈ ఏడాదితో 40 ఏళ్లు. 10 అక్టోబర్‌ 1967న అమల్లోకి వచ్చిన ఈ ఒప్పందం అంతర్జాతీయ అంతరిక్ష చట్టానికి మూలంగా నిలిచింది. దీని ప్రకారం, సభ్య దేశాలు అణ్వాయుధాలు, భారీ విధ్వంసక ఆయుధాలు మొదలైన వాటిని భూ కక్ష్యలో, చంద్రునిపై, మరే ఇతర ఖగోళ ప్రాంతాల్లోనూ నిలిపి ఉంచటం నిషిద్దం. ఖగోళాన్ని శాంతియుత ప్రయోజనాలకు అది కూడా నిర్దేశిత పరిమితుల్లోనే వాడుకోవాలి 	﻿సహకారమే కీలకం	ప్రచ్ఛన్న యుద్ధం ప్రపంచాన్ని కమ్ముకున్న సమయంలో.. అంతరిక్ష పరిశోధన సంస్థల మధ్య సహకారం సంగతి అలా ఉంచి మాట్లాడుకునే పరిస్థితులు కూడా ఉండేవి కావు. అలాంటిది వివిధ దేశాల అంతరిక్ష పరిశోధన సంస్థల అధిపతులు ఒక చోట కలిసి.. భవిష్యత్‌ ప్రణాళికల గురించి చర్చిస్తే.... 58వ అంతర్జాతీయ అంతరిక్ష సదస్సు ఇలాంటి అపూర్వ ఘట్టానికి వేదికగా నిలిచింది. ఈ సందర్భంగా వారు వ్యక్తికరించిన అభిప్రాయాలు సంక్షిప్తంగా..	మూడేళ్లలో శాటిలైట్‌ ఫోన్‌ 	- మాధవన్‌ నాయర్‌, ఇస్రో ఛైర్మన్‌ 	మరో మూడేళ్లలో శాటిలైట్‌ ఫోన్లు భారత్‌లో అందరికి అందుబాటులోకి వస్తాయి. సెల్‌ఫోన్లలో టీవీ ప్రసారాలను అందజేసే టెక్నాలజీ కోసం ప్రత్యేకంగా ఒక ఉపగ్రహాన్ని ప్రయోగించనున్నాం. ఇకపై భారతీయ అంతరిక్ష పరిశోధనలు చవక టెక్నాలజీల అభివృద్ధే లక్ష్యంగా సాగుతాయి. 	చంద్రుడిపై స్థావరం 	- మైఖేల్‌ గ్రిఫిన్‌, అమెరికా అంతరిక్ష పరిశోధన సంస్థ (నాసా) 	మా ఆర్థిక వ్యవస్థలో సౌర కుటుంబ పరిశోధన ఒక అంశం. అంతరిక్ష ప్రయోగాలకు అమెరికా ఇచ్చే ప్రాధాన్యతకు ఇది ఉదాహరణ. చంద్రునిపైకి మళ్లీ వెళ్లి అక్కడ స్థావరాన్ని ఏర్పాటు చేసే దిశగా మా ప్రయోగాలు నడుస్తున్నాయి. ఆ తర్వాత అంగారకుడు లక్ష్యంగా ముందుకు వెళతాం. 2037లో అంగారకునిపైకి వ్యోమగాములను పంపగలమని భావిస్తున్నా. 		సంయుక్త కృషి 	- లారియర్‌ బొసివర్ట్‌, కెనడా అంతరిక్ష పరిశోధన సంస్థ 	గ్లోబల్‌ వార్మింగ్‌ తదితర సమస్యల నేపథ్యంలో భూ వాతావరణాన్ని పరిశీలించే ఉపగ్రహాల ప్రయోగాలను వివిధ దేశాలు సంయుక్తంగా చేపట్టాలి. పరస్పరం సమాచారం ఇచ్చిపుచ్చుకోవాలి. అప్పుడే అంతరిక్ష పరిశోధనల ఫలితాలు మానవాళి అంతటినీ చేరతాయి. అధిక వ్యయంతో చేపట్టే ప్రాజెక్టుల విషయంలో మేం ఇతర దేశాలతో కలవటానికి సిద్ధంగా ఉన్నాం. 		ఇంకా మెరుగుపడాలి 	- జీన్‌ జాక్వస్‌ డొర్డెయిన్‌, యూరప్‌ అంతరిక్ష పరిశోధన సంస్థ 	అంతరిక్ష పరిశోధనల్లో ఎన్ని అద్భుతాలు సాధిస్తున్నా అవసరాలతో పోలిస్తే సరిపోని పరిస్థితే కనిపిస్తోంది. ప్రకృతి విపత్తులను ముందుగానే పసిగట్టటం, వాతావరణ పరిస్థితులను అంచనా వేయటం అత్యంత సంక్లిష్టమైన విషయం. వీటికి సంబంధించి ప్రగతి సాధించాలంటే మరో 25 ఏళ్త్లెనా పడుతుందని భావిస్తున్నా. వివిధ దేశాలతో సహకారానికి మేం అత్యధిక ప్రాధాన్యం ఇస్తున్నాం. అభివృద్ధి చెందిన దేశాలతోనే కాకుండా ఆఫ్రికా దేశాలతోనూ మేం భాగస్వామ్యం నెరుపుతున్నాం. 		మూడు దశల ప్రణాళిక 	- అనటోలి పర్మినోవ్‌, రష్యా ఫెడరల్‌ స్పేస్‌ ఏజెన్సీ 	అంతరిక్ష పరిశోధనల్లో ఒకప్పటి మా స్థానాన్ని పదిలపరుచుకుంటూనే ముందుకు వెళతాం. 2040 వరకూ మూడు దశలుగా ప్రణాళికను అమలుపరుస్తున్నాం. అంతర్జాతీయ అంతరిక్ష కేంద్ర నిర్మాణం, భవిష్యత్‌ ప్రయోగాలకు అవసరమయ్యే మౌలిక అవసరాల ఏర్పాటు, చంద్రునితో పాటు సౌర కుటుంబ గ్రహాల అన్వేషణ, రోబో శాటిలైట్‌లు... మొదలైనవి మా ప్రాధాన్య అంశాలు. అంతరిక్ష రవాణాకు అనుసరిస్తున్న పద్ధతులను మరింత మెరుగుపరిచి వ్యయాన్ని తగ్గించాలి. అప్పుడే అంతరిక్ష పర్యాటకం అభివృద్ధి చెందుతుంది. 		శాంతి కోసం 	- సున్‌ లయన్‌, చైనా జాతీయ అంతరిక్ష సంస్థ 	అంతరిక్ష విజ్ఞానం శాంతియుత ప్రయోజనాలకే ఉపయోగపడాలి, ప్రజల జీవన ప్రమాణాలను మెరుగుపరచాలి అన్న లక్ష్యాలకు అనుగుణంగా మా పరిశోధనలు కొనసాగుతున్నాయి. ఇందుకు అనుగుణంగానే రష్యా, యూరప్‌ తదితర దేశాలతో ఒప్పందాలను కుదుర్చుకుంటున్నాం. ఈ ఏడాది చివరికి చంద్రునిపైకి ఉపగ్రహాన్ని పంపించే ప్రయత్నాల్లో ఉన్నాం. సొంత ఉపగ్రహ నిర్దేశక వ్యవస్థను ఏర్పాటు చేసే ఆలోచన కూడా ఉంది. 		ప్రజల భాగస్వామ్యం 	- కీజీ తచికవ, జపాన్‌ ఏరోస్పేస్‌ ఎక్స్‌ప్లొరేషన్‌ ఏజెన్సీ 	సెలెన్‌ ఉపగ్రహాన్ని ఇటీవలే చంద్రునిపైకి పంపిన విషయం తెలిసిందే. భవిష్యత్తులో మా దేశ వ్యోమగాములను అంతరిక్షంలోకి పంపే ప్రయత్నాలు చేస్తున్నాం. అంతరిక్ష పరిశోధనల్లో ప్రజలను భాగస్వాములను చేయటంపై మేం అత్యధిక ప్రాధాన్యం ఇస్తుంది. ఉపగ్రహాలకు పేర్లు పెట్టే అవకాశాన్ని ఇస్తున్నాం. విద్యార్థులకు పాఠశాల స్థాయి నుంచే శిక్షణనిస్తున్నాం. అంతరిక్ష పరిశోధనలకు వివిధ దేశాల మధ్య సహకారం అన్నది చాలా కీలకమైన అంశం. 	﻿రానున్నది ఏరోజెల్‌ యుగం	1000 డిగ్రీల సెంటీగ్రేడ్‌ ఉష్ణోగ్రత కూడా ఏమీ చేయలేదు డైనమైట్‌ పక్కనే పేలినా చెక్కు చెదరదు బరువు చూద్దామా అంటే దూదికన్నా తేలిక ఆ అద్భుత పదార్థమే ఏరోజెల్‌	రాతి యుగం, లోహ యుగం అంటూ మానవ సమాజంలోని విభిన్న దశలకు చరిత్రకారులు పేర్లు పెట్టారు. ఆయా కాలాల్లో ఆ పదార్థాలు అంతటి ప్రాధాన్యం వహించాయి. ఆధునిక సమాజంలోనూ అల్యూమినియం, ప్లాస్టిక్‌, ప్రస్తుతం సిలికాన్‌ అటువంటి ప్రాధాన్యాన్ని కలిగి ఉన్నాయి. మరి, భవిష్యత్తు మాటో? నిస్సందేహంగా ఏరోజెల్‌దే అంటున్నారు శాస్త్రవేత్తలు. 	ఘనమే కానీ వాయువు 	ఇప్పటి వరకూ మనకు తెలిసిన పదార్థాలన్నింటిలోకి అతి తక్కువ సాంద్రత ఉన్నది ఏరోజెలే. ఘనపదార్థమే అయినా దాంట్లో ఉండేదంతా (99 శాతం) వాయువే. దానివల్ల పొగలాగా పారదర్శకంగా కనిపిస్తుంది. ఈ రూపం వల్లే గడ్డకట్టిన వాయువు అన్న పేరు కూడా దానికి స్థిరపడిపోయింది. ఏరోజెల్‌లో అత్యంత సూక్ష్మమైన రంధ్రాలు కోట్ల సంఖ్యలో ఉంటాయి. ఒక ఘనపు సెంటీమీటరు ఏరోజెల్‌ను పొరగా పరుస్తూ వెళితే ఫుట్‌బాల్‌ గ్రౌండ్‌ మొత్తాన్ని కప్పేస్తుందని పరిశోధకులు పేర్కొంటారు. ఈ అసాధారణ నిర్మాణమే దాని అద్భుత సామర్థ్యానికి కారణం. ఈ విషయంలో కొన్ని ఉదాహరణలు చూద్దాం. 		* ఒక లోహపు రేకుపై ఆరు మిల్లీమీటర్ల ఏరోజెల్‌ను పూతగా పూసి రేకు పక్కనే డైనమైట్‌ పేల్చినా చెక్కుచెదరకుండా అలాగే ఉంది. 	* ఉష్ణనిరోధకతలో ఏరోజెల్‌ది అద్భుతమైన సామర్థ్యం. -130 డిగ్రీల సెంటీగ్రేడ్‌ నుంచి 1200 డిగ్రీల సెంటీగ్రేడ్‌ వరకూ ఉష్ణోగ్రతలను నిరోధిస్తుంది. కారణం, ఉష్ణ సరఫరాకు సంబంధించిన convection, conduction, radiation అనే మూడు ప్రక్రియలను ఇది రద్దు చేస్తుంది. ఇటీవల ఎవరెస్ట్‌ శిఖరాన్ని అధిరోహించిన బ్రిటీష్‌ పర్వతారోహకురాలు ఆనీ పర్మెంటర్‌, ఏరోజెల్‌తో చేసిన తన బూట్లు చలిని పూర్తిగా ఆపటమే కాదు వేడిని కలిగించాయని పేర్కొన్నారు. 	* పర్యావరణ పరిరక్షణలోనూ ఏరోజెల్‌ ఉపయోగపడుతోంది. దాంట్లో ఉండే సూక్ష్మరంధ్రాల కారణంగా దాన్ని నీటిశుద్ధికి వినియోగించవచ్చు. హానికార కాలుష్యాలను పీల్చివేస్తుంది. 		నీటి స్థానంలో వాయువు 	జెల్‌ నుంచి నీటిని తొలగించి దాని స్థానంలో వాయువును నింపటం ద్వారా ఏరోజెల్‌ను తయారు చేస్తారు. జెల్‌గా అల్యూమినియం వంటి లోహాల నుంచి సిలికా, కార్బన్‌ వంటి పదార్థాల వరకూ ఉపయోగిస్తారు. తయారీలో సూపర్‌ క్రిటికల్‌ డ్రయింగ్‌ అనే ప్రక్రియ కీలక పాత్ర వహిస్తుంది. మామూలుగా ఒక ఘన పదార్థంలో ఉన్న ద్రవాన్ని ఆవిరి చేసి తొలగిస్తే ఆ పదార్థ నిర్మాణం ధ్వంసమవుతుంది. సూపర్‌ క్రిటికల్‌ డ్రయింగ్‌ అటువంటిది జరగకుండా చూస్తుంది. 		1931లో అమెరికా రసాయన శాస్త్రవేత్త స్టీవెన్‌ కిస్ట్లర్‌ తన స్నేహితునితో వేసుకున్న ఒక పందెంలో భాగంగా తొలిసారిగా ఏరోజెల్‌ను రూపొందించారు. మొదట్లో సిలికా జెల్‌లకు మాత్రమే పరిమితమైనప్పటికీ ఆ తర్వాత అల్యూమినా, క్రోమియా, టిన్‌ ఆక్సైడ్‌తోనూ ఏరోజెల్‌లు రూపుదిద్దుకున్నాయి. అయితే, ఇవి చాలా ఏళ్ల వరకూ ప్రయోగశాలలకే పరిమితమైనాయి. కారణం, అప్పటి టెక్నాలజీ పరిమితుల వల్ల అవి చాలా పెళుసుగా తయారయ్యేవి. ఉత్పత్తి వ్యయం కూడా విపరీతం. ఈ నేపథ్యంలో చాలాకాలంపాటు శాస్త్రవేత్తల పరిశోధన అంశంగానే ఉండిపోయాయి. సాంకేతిక ప్రగతి కారణంగా గత దశాబ్దం నుంచే ఏరోజెల్‌ వెలుగులోకి వచ్చింది. అమెరికా అంతరిక్ష పరిశోధన సంస్థ (నాసా) 1999లో ప్రయోగించిన స్టార్‌డస్ట్‌ ప్రోబ్‌ తయారీలో ఏరోజెల్‌ను ఉపయోగించింది. ఒక తోకచుక్కపైకి వెళ్లిన స్టార్‌డస్ట్‌ అక్కడి మట్టిని సేకరించుకొని విజయవంతంగా గత ఏడాది తిరిగి వచ్చింది. ఈ విజయంలో కీలక స్థానం ఏరోజెల్‌దే. ప్రస్తుతం దీనిపై నాసా మరిన్ని పరిశోధనలు జరుపుతోంది. 2018లో అమెరికా తలపెట్టిన మానవ సహిత అంగారక యాత్రకు అవసరమయ్యే స్పేస్‌సూట్‌ల కోసం మరింత మెరుగైన ఏరోజెల్‌ను అభివృద్ధి పరుస్తోంది. 		టెన్నిస్‌ రాకెట్లలోనూ 	క్రీడాసామాగ్రిని తయారు చేసే డన్‌లప్‌ కంపెనీ కూడా ఏరోజెల్‌తో స్క్వాష్‌, టెన్నిస్‌ రాకెట్లను రూపొందించింది. ఇవి సాధారణ రాకెట్ల కన్నా సమర్థంగా ఉన్నాయని తెలుస్తోంది. హుగోబాస్‌ అనే కంపెనీ చలికాలంలో వేసుకునే కోట్లను తయారు చేసింది. కానీ, అవి బాగా వేడిగా ఉన్నాయన్న ఫిర్యాదులు రావటంతో వెనక్కి తీసుకుంది. ప్రస్తుతం పరిశోధకులు ఏరోజెల్‌ ఉపయోగాలపై విస్తృతంగా ప్రయోగాలు జరుపుతున్నారు. ప్లాటినంతో తయారైన ఏరోజెల్‌ ద్వారా హైడ్రోజన్‌ ఉత్పత్తి చేయవచ్చని కొందరు అంటున్నారు. అమెరికాలోని నార్త్‌వెస్టర్న్‌ విశ్వవిద్యాలయానికి చెందిన మర్కౌరీ కనడ్జిడిస్‌ నీళ్ల నుంచి సీసం, పాదరసం వంటి కలుషితాలను తొలగించే ఏరోజెల్‌ను తయారు చేశారు. ''రేపటి రోజుల్లో సమాజం, ఆభరణాల నుంచి గృహ నిర్మాణం వరకూ, నీటి ఫిల్టర్ల నుంచి బాంబు నిరోధక వాహనాల వరకూ అన్నింట్లోనూ ఏరోజెల్‌ను వాడుతుంది చూడండి.'' అంటున్నారు మౌర్కౌరీ. 	﻿సైబర్‌ మాఫియా	''సైబర్‌క్రైమ్‌ ఇప్పుడో ఉపాధి రంగంగా మారిపోయింది. దాంట్లోకి ప్రవేశిస్తున్న వ్యక్తులు తమ లక్ష్యాలను చేరుకోవటానికి కార్పొరేట్‌ కంపెనీల తరహాలో పక్కా ప్రణాళికలను అమలుపరుస్తున్నారు.'' - కంప్యూటర్‌ నేరాలపై సిమాంటెక్‌ విడుదల చేసిన తాజా నివేదిక చెబుతున్న విషయం ఇది.	ఈ ఏడాది జనవరి నుంచి జూన్‌ వరకూ జరిగిన సైబర్‌ నేరాలపై సిమాంటెక్‌ నివేదికను విడుదల చేసింది. అమెరికాకు చెందిన ఈ కంపెనీ ఆరు నెలలకొకసారి విడుదల చేసే రిపోర్టులకు అంతర్జాతీయ గుర్తింపు ఉంది. ప్రపంచ వ్యాప్తంగా సుమారు 12 కోట్ల కంప్యూటర్లు సిమాంటెక్‌ యాంటీవైరస్‌ సాఫ్ట్‌వేర్‌ను ఉపయోగిస్తున్నాయి. వీటి ద్వారా లభించే సమాచారంతోపాటు, వైరస్‌లను ఆకర్షించటానికే రూపొందించిన మరో 20 లక్షల ఈ-మెయిల్‌ ఎకౌంట్‌లు అందించే వివరాల సాయంతో సిమాంటెక్‌ తన అధ్యయనం నిర్వహించింది. 180 దేశాల్లో ఏర్పాటు చేసిన 40 వేల సెన్సర్లు కూడా ఈ సర్వేలో కీలకపాత్ర వహించాయి. ఇంత భారీస్థాయిలో జరిగిన ఈ అధ్యయనం ఆందోళన కలిగించే రెండు అంశాలను వెల్లడించింది. ఒకటి, సైబర్‌ నేరగాళ్లు తమ నైపుణ్యాన్ని అంతకంతకూ పెంచుకోవటం. రెండు, ఆ దాడులను కూడా ఒక వ్యాపారంలాగా పకడ్బందీగా నిర్వహించటం. 	అన్నీ సిద్ధం 	ఇతరుల పీసీలలోకి చొరబడి వారి వ్యక్తిగత సమాచారాన్ని దొంగిలించటానికి ఉపయోగపడేలా నేరగాళ్లు టూల్‌కిట్లను రూపొందిస్తున్నారు. 300-800 డాలర్ల ఖరీదుండే ఈ టూల్‌కిట్లలో అవసరమైన సాఫ్ట్‌వేర్లు అన్నీ ఉంటాయి. సైబర్‌ దాడుల్లో వీటి పాత్ర చాలా కీలకంగా మారింది. ఎంప్యాక్‌ అనేది ఇటీవల చాలా ప్రాచుర్యంలోకి వచ్చింది. దీన్ని కొనుక్కున్న వాళ్లు నెట్‌తో అనుసంధానమై ఉన్న వేలాది కంప్యూటర్లలోకి సులువుగా వైరస్‌ కోడ్‌ను ప్రవేశపెట్టగలిగారు. ఇక, ఫిషింగ్‌ టూల్‌కిట్లు కూడా ఇటువంటి పాత్రనే వహించాయి. అన్ని విధాలా ఒరిజినల్‌ వెబ్‌సైట్లనే పోలి ఉండే నకిలీ సైట్లను సృష్టించటం వీటి పని. ఆరు నెలల్లో జరిగిన మొత్తం ఫిషింగ్‌ దాడుల్లో 42 శాతానికి కారణం తొలి మూడు టూల్‌కిట్స్‌ అని సిమాంటెక్‌ పేర్కొంది. 		పలు దఫాలుగా జరిగే దాడుల (multi staged attacks) సంఖ్య కూడా ఈసారి బాగా పెరిగింది. ఇవి తక్షణమే దాడికి దిగకపోయినా దశలు దశలుగా నష్టం కలిగిస్తాయి. వీటిలో రకరకాలు ఉన్నాయి. డౌన్‌లోడర్స్‌ అనేది వీటిలో ముఖ్యమైనది. తొలి 50 వైరస్‌ కోడ్‌లలో 28 స్టేజ్డ్‌ డౌన్‌లోడర్లేనని సిమాంటెక్‌ అధ్యయనంలో తేలింది. వీటిలో స్టార్మ్‌వామ్‌ అనేది చాలా ఎక్కువగా వ్యాపించింది. 		పేరున్న సైట్లకే పెద్ద ముప్పు 	ప్రఖ్యాతి గాంచిన సైట్లపై దాడి చేసి అక్కడి నుంచి నేరగాళ్లు ముందుకు విస్తరిస్తున్నారు. ఉదాహరణకు బాగా పేరున్న ఫైనాన్షియల్‌, సోషల్‌ నెట్‌వర్కింగ్‌, రిక్రూట్‌మెంట్‌ ఏజెన్సీల వెబ్‌సైట్ల ద్వారా నెటిజన్ల వ్యక్తిగత వివరాలను తెలుసుకుంటున్నారు. సాధారణంగా, ఇటువంటి సైట్లలో రక్షణ ఉంటుందన్న ఉద్దేశంతో నెటిజన్లు తమ వివరాలను పొందుపరుస్తూ ఉంటారు. ఇదే నేరస్థులకు వరంగా మారుతోంది. 		మధ్యవర్తులు కీలకం 	ఈ చీకటి వ్యాపారం అంతా పకడ్బందీగా జరిగిపోతోంది. దీంట్లో కీలకపాత్ర మధ్యవర్తులదే. నేరగాళ్లు తప్పుడు సాఫ్ట్‌వేర్లను తయారు చేసి వీళ్లకు 1000 డాలర్లకు (దాదాపు రూ.40 వేలు) విక్రయిస్తున్నారు. వీళ్లు సాధారణ వినియోగదారులకు వాటిని అంటగట్టి తమ వ్యాపారాన్ని విస్తరించుకుంటున్నారు. చేస్తున్నది తప్పని తెలిసి కొందరు, తెలియక మరి కొందరు దీంట్లోకి దిగుతున్నారని సిమాంటెక్‌ అంటోంది. 		ముఖ్యాంశాలు	* ఆరునెలల క్రితం ఈమెయిల్‌ ట్రాఫిక్‌లో 59 శాతం స్పామ్‌ ఉంటే ఇప్పుడది 61 శాతానికి చేరుకుంది. 	* దొంగిలించిన వ్యక్తిగత వివరాలను ఆన్‌లైన్‌లో విక్రయించటం బాగా పెరిగింది. 	* క్రెడిట్‌ కార్డుల నంబర్లు, ప్రభుత్వం జారీ చేసే గుర్తింపు సంఖ్యలు మొదలైన సమాచార విక్రయంలో అమెరికా అగ్రస్థానంలో ఉంది. ఆ తర్వాత జర్మనీ, స్వీడన్‌లు నిలిచాయి. 	* వెబ్‌ రాబోట్ల బారిన పడిన కంప్యూటర్లు చైనాలో అత్యధికం. పీసీ యజమానికి తెలియకుండానే ఈ రాబోట్లు స్పామ్‌ను వ్యాప్తి చేస్తుంటాయి. 	* ఆన్‌లైన్‌ గేమ్‌లు ఇటీవల కాలంలో విపరీతంగా విస్తరించటంతో నేరగాళ్లు వాటినీ లక్ష్యం చేసుకుంటున్నారు. 	* ఈసారి కొత్తగా 2,12,101 కొత్త వైరస్‌ కోడ్‌లు దాడులకు దిగాయి. గత ఆరునెలలతో పోలిస్తే 185 శాతం పెరుగుదల ఇది. 			﻿మరుగుజ్జే కానీ... మనిషి కాదు	మూడేళ్ల క్రితం సైన్స్‌ ప్రపంచంలో సంచలనం సృష్టించిన 'మరుగుజ్జు మనిషి'కి ఆధునిక మానవునికి సంబంధం లేదని, అది మరో ప్రత్యేక జాతి అని రుజువైంది.	అమెరికాలోని స్మిత్‌సోనియన్‌ ఇన్‌స్టిట్యూషన్‌ శాస్త్రవేత్తలు 'మరుగుజ్జు మనిషి' (హోమో ఫ్లోరిసెన్సిస్‌) మణికట్టుపై పరిశోధనలు జరిపి ఈ విషయాన్ని వెల్లడించారు. చేతి మణికట్టు ఎముకలు ఆధునిక మానవులకు మల్లే లేవని, ప్రాచీన హోమినిడ్లలో ఉండే నిర్మాణాన్ని పోలి ఉన్నాయని పరిశోధనకు సారథ్యం వహించిన మాథ్యూ తొకెరి పేర్కొన్నారు. ఆధునిక మానవులలో బలాన్ని అన్ని వేళ్లకూ పంపిణీ చేసేటట్టుగా మణికట్టు రూపుదిద్దుకుంది. పనిముట్ల తయారీలో నైపుణ్యం సాధించటానికి ఈ లక్షణం తోడ్పడింది. పరిణామక్రమంలో మనతోపాటు పయనించి దాదాపు 30 వేల ఏళ్ల క్రితం అకస్మాత్తుగా అంతర్ధానమైన నియాండెర్తళ్లలోనూ ఇటువంటి నిర్మాణమే ఉంది. కానీ, ఫ్లోరిసెన్సిస్‌లో ఇది లేదని ప్రస్తుత పరిశోధన తెలియజేస్తోంది. దీని ద్వారా అది ఒక విభిన్న జాతి అనేది స్పష్టమైంది. 	18 వేల ఏళ్ల నాటివి 	2004లో ఇండొనేషియాలోని ఫ్లోరిస్‌ ద్వీపంలో పురావస్తు పరిశోధకుల బృందం ఫ్లోరిసెన్సిస్‌ శిలాజాలను కనుక్కుంది. అప్పట్లో తీవ్ర సంచలనం రేపిన ఈ శిలాజాల్లో ఒక స్త్రీ అస్థిపంజరం పూర్తిస్థాయిలో లభ్యంకాగా (దీనికి ఎల్‌బి1 అని పేరు పెట్టారు), మరో ఎనిమిది మంది అవశేషాలు కూడా దొరికాయి. ఇవన్నీ 18 వేల ఏళ్లనాటివని తేలింది. ఆధునిక మనిషిని పోలినప్పటికీ కేవలం మూడు అడుగుల ఎత్తుతో, చిన్న పుర్రెతో ఉన్న ఎల్‌బి1ని చూసి కొత్త జీవజాతి అని శాస్త్రవేత్తలు భావించారు. కానీ, ఇండొనేషియాకు చెందిన టేకు జాకబ్‌తో సహా మరికొందరు శాస్త్రవేత్తలు ఈ వాదనను అంగీకరించలేదు. మైక్రోసెఫాలీ అనే మెదడుకు సంబంధించిన వ్యాధి బారిన పడిన పిగ్మీలు అయి ఉంటారని వాళ్లు పేర్కొన్నారు. ఈ నేపథ్యంలో స్మిత్‌సోనియన్‌ ఇన్‌స్టిట్యూషన్‌తోపాటు ఇతర సంస్థలూ ఈ శిలాజాలపై పరిశోధన సాగించాయి. 		హోబిట్‌	హోమో ఫ్లోరిసెన్సిస్‌కు హోబిట్‌ అనే మారుపేరు కూడా ఉంది. ప్రజాదరణ పొందిన లార్డ్‌ ఆఫ్‌ ది రింగ్స్‌ సినిమాలోని మరుగుజ్జులను పోలి ఉన్నందున వీటిని ఆ పేరుతో పిలవటం మొదలై అదే స్థిరపడిపోయింది. 	﻿కొత్త 'ఠీవి'	టీవీలు రకరకాలు, సీఆర్‌టీ, ప్మాస్మా, ఎల్‌సీడీ... ఇప్పుడు ఈ జాబితాలోకి కొత్తగా మరొకటి వచ్చి చేరింది. ఫొటోలో కనిపిస్తున్నది అదే. పేరు XEL-1. ప్రపంచంలోనే తొలి ఆర్గానిక్‌ లైట్‌ ఎమిటింగ్‌ డయోడ్‌ (OLED) టీవీ. జపాన్‌ కంపెనీ సోనీ రూపొందించింది. దీంట్లో ఉండే తెర మూడు మిల్లీమీటర్ల మందం, 11 అంగుళాల పరిమాణంతో ఉన్న ఒలెడ్‌తో తయారైంది. 1750 డాలర్ల ఖరీదున్న (దాదాపు రూ.70,000) ఈ టీవీని సోనీ డిసెంబర్‌ 1 నుంచి జపాన్‌లో విక్రయిస్తుంది.	* ఒలెడ్‌ గొప్పతనం అంతా స్వయంగా కాంతిని వెదజల్లటంలో ఉంది. వీటిని రెండు విద్యుత్‌ వాహకాల మధ్య పలచటి ఆర్గానిక్‌ ఫిల్మ్‌లను ఏర్పాటు చేసి తయారు చేస్తారు. విద్యుత్తును పంపినప్పుడు ఆ ఫిల్మ్‌ల నుంచి కాంతి విడుదలవుతుంది. బ్యాక్‌లైట్‌ (వెనకాల ఉండే కాంతి) అవసరం లేకుండానే ఒలెడ్లు పని చేస్తాయి. దీనివల్ల, విద్యుత్తును అతి తక్కువగా వినియోగించుకుంటాయి. ఒలెడ్‌లకున్న ఈ లక్షణం వల్ల వాటిని అత్యంత పలచటి తెరలుగా రూపొందించి ఏ ఉపరితలంపైనైనా ప్రింట్‌ చేయవచ్చు. వీటిని ఎటంటే అటు మడవవచ్చు. 	* ఒలెడ్లు కొన్ని ఏళ్లలో పాడైపోతాయి. వాటితో ఉన్న పెద్ద సమస్య ఇదే. దీనివల్లే వాటిని పెద్ద తెరల తయారీలో విరివిగా ఉపయోగించటం లేదు. ఈ సమస్యను అధిగమించటానికి పరిశోధనలు జరుగుతున్నాయి. వాటి ఉత్పత్తి వ్యయం కూడా ఎక్కువే. కానీ, రానున్న రోజుల్లో ఒలెడ్ల వినియోగం విస్తృతమవుతుందంటున్నారు శాస్త్రవేత్తలు. ప్రస్తుతం సెల్‌ఫోన్‌, పీడీఏ, డిజిటల్‌ కెమెరా మొదలైన పరికరాల్లో ఒలెడ్‌లను ఉపయోగిస్తున్నారు. 	﻿సరిగ్గా 50 ఏళ్ల క్రితం మనిషి తయారు చేసిన ఒక వస్తువు తొలిసారిగా భూమి ఆకర్షణ శక్తి పరిధిని దాటి అంతరిక్షంలోకి ఎగిరింది. సమాజ చరిత్రనే మలుపు తిప్పిన ఆ వస్తువు పేరు స్పుత్నిక్‌1. తొలి కృత్రిమ ఉపగ్రహం. సోవియట్‌ యూనియన్‌ జరిపిన ఈ ప్రయోగంతో అంతరిక్ష ప్రయోగాలు మొదలైనాయి. అనేక దేశాలు శరపరంపరగా సంధించిన ఉపగ్రహాలతో మనిషి జీవనమే మారిపోయింది. వాటి ఆనవాళ్లు ఇదిగో...	రవాణా 	అమెరికా నియంత్రణలో ఉన్న గ్లోబల్‌ పొజిషనింగ్‌ సిస్టమ్‌ (జీపీఎస్‌) సేవలను యావత్‌ ప్రపంచం వినియోగించుకుంటోంది. ఇది కార్లు (భూతల), విమానాలు (గగనం), నౌకల (జల) రవాణాలో అద్భుతంగా ఉపయోగపడుతోంది. 	వాతావరణం 	వాతావరణ మార్పుల్ని ముందే గ్రహించగలుగుతున్నాం. పర్యాటకం, రవాణా, నిర్మాణం తదితర రంగాల్లో ఈ వివరాలు తోడ్పడుతున్నాయి. 		వైద్యం 	అంతరిక్షంలో ఉండే ఉపగ్రహాలు ఆస్పత్రిలోని ఆపరేషన్‌ థియేటర్‌లో ఉపయోగపడుతున్నాయి. పేషంట్‌ దగ్గర లేకుండానే వైద్యులు 'రిమోట్‌ శస్త్రచికిత్సలు' జరపగలుగుతున్నారు. 		టెలీకమ్యూనికేషన్స్‌ 	సెల్‌ఫోన్‌, ఇంటర్నెట్‌ టెలిఫోన్‌ తదితర సమాచార విప్లవాలు సాధ్యమైనాయి. 		టెలివిజన్‌ 	మొత్తం ప్రపంచాన్ని తన ముందు కట్టిపడేసే టెలివిజన్‌ పని చేసేది ఉపగ్రహ సాంకేతిక పరిజ్ఞానంతోనే. ప్రపంచ వ్యాప్తంగా వందలాది కొత్త ఛానళ్లు కళ్లు తెరుస్తున్నది కూడా వాటి చలవవల్లనే. 	﻿భౌతిక శాస్త్రం 	ఎలక్ట్రానిక్‌ విప్లవం	జేబులో పట్టే మ్యూజిక్‌ ప్లేయర్‌లో వందల పాటలు రికార్డు చేయగలుగుతున్నామన్నా, ల్యాప్‌టాప్‌ను ఎక్కడికంటే అక్కడికి తీసుకెళ్తున్నామన్నా... కారణం వారిద్దరే. వారి చలవ వల్లనే పుస్తకం అంత సైజుండే హార్డ్‌డిస్క్‌ రూపాయి నాణెం సైజుకు తగ్గిపోయింది. ఈ సాంకేతిక విప్లవానికి కారణమైన వారే ఆల్బర్ట్‌ ఫెర్ట్‌, పీటర్‌ గ్రున్‌బర్గ్‌. ఈ ఏడాది నోబెల్‌ భౌతికశాస్త్ర విజేతలు. 	ఫ్రాన్స్‌కు చెందిన ఆల్బర్ట్‌, జర్మనీకి చెందిన పీటర్‌ 1988లో 'జెయింట్‌ మ్యాగ్నెటో రెసిస్టెన్స్‌' (GMR) అనే భౌతిక ప్రక్రియను ఆవిష్కరించారు. ఇది వారిద్దరూ కలిసి చేసింది కాదు. ఎవరికి వారు విడిగా జరిపిన పరిశోధనే. బలహీన అయస్కాంత క్షేత్రాల్లో వచ్చే మార్పులు విద్యుత్‌ నిరోధకతలో భారీ మార్పులను తీసుకొస్తుందన్నదే దీని సారాంశం. ఈ విజ్ఞానం ఆధారంగా తర్వాత కాలంలో ఇంజినీర్లు అతిసున్నితమైన రీడింగ్‌ టూల్స్‌ని రూపొందించారు. వీటి ద్వారా హార్డ్‌డిస్కుల సైజు గణనీయంగా తగ్గించటం సాధ్యమైంది. ల్యాప్‌టాప్‌, ఐప్యాడ్‌, పోర్టబుల్‌ వీడియో ప్లేయర్‌ వంటి పరికరాలు వినియోగంలోకి రావటానికి ఇదే పునాది. ఇంత సంచలనం సృష్టించిన జీఎంఆర్‌ టెక్నాలజీకి మరో రెండు విశేషణాలున్నాయి. స్పిన్‌ట్రానిక్స్‌ అనే కొత్త రంగాన్ని ప్రారంభించడమే గాక నానో టెక్నాలజీని తొలిసారిగా ఉపయోగించుకున్న ఘనత కూడా దీనిదే. 		వేర్వేరు దిశల్లో సమాచారం 	హార్డ్‌డిస్కుల్లో సమాచారం వేర్వేరు అయస్కాంత క్షేత్రాలుగా నిక్షిప్తమవుతుంది. ఒక దిశలో ఉన్న అయస్కాంత క్షేత్రం సున్నాను సూచిస్తే, మరో దిశలో ఉన్నది ఒకటిని తెలియజేస్తుంది. హార్డ్‌డిస్కును చదివే రీడవుట్‌ హెడ్‌ వేర్వేరు అయస్కాంత క్షేత్రాలను గుర్తిస్తూ సమాచారాన్ని రిజిస్టర్‌ చేసుకుంటుంది. ఎలక్ట్రానిక్‌ పరికరాలను అరచేతిలో పట్టే స్థాయికి కుదించాలంటే వాటి హార్డ్‌డిస్కునూ చిన్నగా చేయాలి. అలాంటప్పుడు వాటిలోని అయస్కాంత క్షేత్రాలు కూడా సూక్ష్మంగా తయారవుతాయి. అప్పుడు అక్కడున్న బైట్లు బలహీనమవుతాయి. వాటిని గుర్తించటం అంత సులభం కాదు. ఈ నేపథ్యంలోనే సున్నితమైన రీడవుట్‌ హెడ్‌ తయారీ ఓ అవసరంగా నిలిచింది. 		ఈ అవసరాన్ని తీర్చే టెక్నాలజీకి ఆల్బర్ట్‌, పీటర్‌ పునాది వేశారు. రెండు అయస్కాంత పొరల మధ్య ఒక అయస్కాంత రహిత నానోమీటర్‌ సైజు పొరను ఏర్పాటు చేసినప్పుడు ఎలక్ట్రాన్ల కదలికల్లో మార్పు వచ్చి విద్యుత్‌ నిరోధకత భారీస్థాయిలో పెరిగిపోవటాన్ని గుర్తించారు. ఈ ఆవిష్కరణ వల్ల నానోస్థాయి పదార్థాలను ఉపయోగించి డిజిటల్‌ సమాచారాన్ని రీడ్‌ చేయవచ్చని తెలిసింది. నానోమీటర్‌ అంటే మీటర్‌లో వంద కోట్లవ వంతు. ఇంత సూక్ష్మస్థాయిలో రీడర్‌ను రూపొందించగలిగినప్పుడు హార్డ్‌డిస్కు సైజును తగ్గించుకోవటం అంటే నల్లేరు మీద నడక లాంటిదే. ఈ విధంగా 1997లో తొలి రీడవుట్‌ హెడ్‌ తయారైంది. కొద్ది కాలంలోనే ఆ టెక్నాలజీ ప్రపంచ వ్యాప్తంగా విస్తరించింది. 		కొత్త శకం 	జీఎంఆర్‌ టెక్నాలజీ హార్డ్‌డిస్కుల్లోనే కాదు ఎలక్ట్రానిక్స్‌ రంగంలోనే కొత్త శకానికి నాంది పలికింది. అప్పటి వరకూ ఎలక్ట్రాన్ల విద్యుదావేశాన్ని మాత్రమే పరిగణనలోకి తీసుకునే సాంప్రదాయ ఎలక్ట్రానిక్స్‌ స్థానంలో స్పిన్‌ట్రానిక్స్‌ ప్రవేశించింది. ఇది ఎలక్ట్రాన్‌ ఆవేశంతోపాటు భ్రమణాన్ని కూడా లెక్కలోకి తీసుకుంటుంది. స్పిన్‌ట్రానిక్స్‌ పరికరాల వల్ల కంప్యూటర్ల సామర్థ్యం మెరుగవటమే కాదు హార్డ్‌డిస్కులో సమాచారాన్ని నిక్షిప్తం చేయటం, ప్రాసెసింగ్‌ చేయటంలో కొత్త మార్గాలు కూడా వెలుగు చూశాయి.	 		 		 	﻿రసాయన శాస్త్రం 	కాలుష్యం లేని ఇంధనం	ఓజోన్‌ పొర తరుగుదల, కృత్రిమ ఎరువుల ఉత్పత్తి, కాలుష్యం లేని ఇంధనాల అభివృద్ధి, ఎలక్ట్రానిక్స్‌లో ఉపయోగపడే కొత్త పదార్థాలు... వీటన్నింటిలోనూ ప్రముఖ పాత్ర వహిస్తుంది సర్ఫేస్‌ కెమిస్ట్రీ. 1960లలో ఆవిర్భవించిన ఈ రంగానికి పునాది వేసి అభివృద్ధి పరిచిన శాస్త్రవేత్త గెర్హార్డ్‌ ఎర్టెల్‌. ఈ ఏడాది రసాయన శాస్త్ర నోబెల్‌ గ్రహీత. 	ఐదు దశాబ్దాల కిందటి మాట. సెమీ కండక్టర్‌ పరిశ్రమ అప్పుడే ఊపందుకుంటోంది. ఆ రంగంలో ఉపయోగించే వాక్యూమ్‌ టెక్నాలజీల కారణంగా 'సర్ఫేస్‌ కెమిస్ట్రీ' అనే కొత్త విభాగం మొగ్గ తొడిగింది. మున్ముందు ఆ విజ్ఞానానిదే కీలకపాత్ర అని అప్పట్లో కొద్దిమందే గుర్తించారు. వారిలో ఒకరు గెర్హార్డ్‌ ఎర్టెల్‌. 		జర్మనీకి చెందిన గెర్హార్డ్‌ లోహపు ఉపరితలాలపై హైడ్రోజన్‌ కలిగించే ప్రభావాన్ని అధ్యయనం చేయడంతో తన ప్రస్థానాన్ని ప్రారంభించారు. పర్యావరణానికి ఏమాత్రం హాని చేయని ఫ్యూయల్‌సెల్‌ల తయారీలో హైడ్రోజన్‌ పాత్ర చాలా కీలకం. ఈ అధ్యయనంతోపాటు 'హెబర్‌బోశ్చ్‌ ప్రక్రియ'పైనా దృష్టి సారించారు గెర్హార్డ్‌. ఈ ప్రక్రియ ఆధారంగానే కృత్రిమ ఎరువుల ఉత్పత్తి జరుగుతుంది. గాలిలో లభించే నైట్రోజన్‌ను తీసుకొని హైడ్రోజన్‌తో చర్య జరిపించటం ద్వారా అమ్మోనియాను ఉత్పత్తి చేస్తారు. ఈ క్రమంలో ఇనుము ఉత్ప్రేరకంగా పని చేస్తుంది. ఇనుప కణాల ఉపరితలాన్ని ఆధారంగా చేసుకొని జరిగే ఈ చర్యలో సర్ఫేస్‌ కెమిస్ట్రీది కీలకపాత్ర. గెర్హార్డ్‌ ఈ రసాయనిక చర్యలను క్షుణ్ణంగా అధ్యయనం చేశారు. మొత్తం ప్రక్రియను వేగవంతం చేయటానికి ఏం చేయాలో గుర్తించారు. ఇది చెప్పినంత సులువు కాదు. పరమాణు, అణు స్థాయిలో జరిగే ఈ రసాయనిక చర్యల్లో ఉత్ప్రేరకం ఉపరితలం ఇతర పదార్థాలతో ఏమాత్రం కలిసినా మొత్తం ఫలితాలు మారిపోతాయి. అత్యంత పరిశుభ్ర వాతావరణంలో, అతిసూక్ష్మ స్థాయిలో జరిపితే తప్ప వాటి వివరాలు తెలియవు. ఈ విషయంలో గెర్హార్డ్‌ చూపిన శ్రద్ధ, ఉపయోగించిన టెక్నాలజీలు ఎంతో ప్రశంసనీయమని రాయల్‌ స్వీడిష్‌ ఎకాడమీ పేర్కొంది	﻿వైద్యం 	మానవాళి మేలు కోసం...	ఆరోగ్యంగా ఉన్న మనిషికి ఉన్నట్టుండి గుండెపోటు ఎందుకు వస్తోంది? ప్రమాదకరమైన క్యాన్సర్‌ ఓ మనిషినెలా కబళిస్తుంది? డయాబెటిస్‌, వృద్ధాప్యం వంటి రుగ్మతల వెనకనున్న రహస్యాలు? - వీటికి జవాబులు కనుక్కునే ప్రయత్నంలో కొన్ని మైలురాళ్లను అధిగమించిన శాస్త్రవేత్తలే... మార్టిన్‌ ఎవాన్స్‌, మారియో కాపెచ్చి, ఒలివర్‌ స్మితీస్‌. వీరే వైద్యరంగంలో ఈ ఏడాది నోబెల్‌ విజేతలు. 	ఈ శాస్త్రవేత్తల త్రయం 'జీన్‌ టార్గెటింగ్‌' అనే టెక్నాలజీని ఉపయోగించి ఎలుకలపై అనేక పరిశోధనలు నిర్వహించింది. జన్యురీత్యా మనకూ, ఎలుకలకూ పోలికలున్న నేపథ్యంలో వాటిపై జరిపే ప్రయోగాలతో ఎంతో విలువైన సమాచారం లభిస్తుంది. ఎలుకల పిండ మూలకణాలను (ఎంబ్రియోనిక్‌ స్టెమ్‌సెల్స్‌) ఆధారంగా చేసుకొని జరిపిన ఈ ప్రయోగాలు వైద్యరంగంలో మౌలిక పరిశోధనల నుంచి ఆధునిక చికిత్సల రూపకల్పనల వరకూ అన్ని అంశాలనూ ప్రభావితం చేశాయి. 		పాతికేళ్ల క్రితం 	ఈ పరిశోధనలకు 1981లో బీజం పడింది. బ్రిటన్‌లోని కార్డిఫ్‌ విశ్వవిద్యాలయానికి చెందిన మార్టిన్‌ ఎవాన్స్‌ ఎలుకల్లో పిండ మూలకణాలను గుర్తించారు. అప్పుడప్పుడే అభివృద్ధి చెందుతున్న ఎలుక పిండంలో 'మూలకణాల'నే ప్రత్యేక కణాలున్నాయని, వాటికి ఏ అవయవ కణజాలంగానైనా రూపుదిద్దుకునే అద్భుత సామర్థ్యం ఉందని ప్రపంచానికి చాటిచెప్పింది ఆయనే. వైద్యరంగాన్ని సమూలంగా మార్చివేసే ఆవిష్కరణ ఇది. మనిషి పిండ కణాలను కూడా సేకరించి వాటిని ఏ గుండెగానో, కాలేయంగానో మరే ఇతర అవయవంగానో తయారు చేసి సృష్టికి ప్రతిసృష్టి చేయవచ్చనే ఆలోచనకు నాంది పలికింది ఈ పరిశోధన. అయితే, మనిషి పిండకణాలను సేకరించినప్పుడు పిండం మరణిస్తుంది కాబట్టి ఆ ప్రయోగాలపై నైతిక సమస్యలు తలెత్తటం, మనుషులకు సంబంధించినంత వరకూ వీటిపై అడ్డుకట్ట పడటం అన్నది తర్వాత జరిగిన విషయం. 		ఎవాన్స్‌ ప్రారంభించిన ఈ పరిశోధనను మారియో కాపెచ్చి, ఒలివర్‌ స్మితీస్‌లు ముందుకు తీసుకెళ్లారు. వీరిద్దరూ అమెరికా పౌరులే అయినా పుట్టుకతో ఒకరు ఇటలీకి, మరొకరు బ్రిటన్‌కు చెందిన వాళ్లు. 'హోమోలోగస్‌ రీకాంబినేషన్‌' అనే ప్రక్రియ ద్వారా ఎలుక మూలకణాల్లో జన్యుమార్పులు తీసుకురావచ్చని వీరు 1986లో నిరూపించారు. 'జీన్‌ టార్గెటింగ్‌' అనే టెక్నాలజీని ఆవిష్కరించారు. దీనిద్వారా ఎలుకల్లో కొన్ని జన్యువులు పని చేయకుండా చేయటం, ఇతర జీవుల (మనుషులతో సహా) జన్యువులను వాటిలో ప్రవేశపెట్టటం సాధ్యమైంది. 		ఫలితాలు 	జీన్‌ టార్గెటింగ్‌ టెక్నాలజీని నేడు ప్రపంచ వ్యాప్తంగా అనేక ప్రయోగశాలలు ఉపయోగిస్తున్నాయి. దీన్ని రూపొందించిన మారియో కాపెచ్చి, ఒలివర్‌ స్మితీస్‌తోపాటు మూలకణాలను కనుక్కున్న ఎవాన్స్‌ కూడా ఈ టెక్నాలజీతో అనేక ప్రయోగాలు జరిపారు. ఎలుకలో ఏ జన్యువును పని చేయకుండా చేస్తే ఎలాంటి లక్షణాలు కనిపిస్తున్నాయో అధ్యయనం చేశారు. అలాగే, మనుషుల్లో వివిధ వ్యాధులకు కారణమవుతున్న జన్యువులను ఎలుకల్లో ప్రవేశపెట్టి ఫలితాలను పరీక్షించారు. ఈ విధంగా శిశువులకు సంక్రమించే జన్యువ్యాధులకు కారణాలను గుర్తించారు. గుండె జబ్బులు, ఊపిరితిత్తుల వ్యాధులు, బీపీ, డయాబెటిస్‌తోపాటు వృద్ధాప్యానికి కారణమయ్యే జన్యువుల పనితీరును అధ్యయనం చేశారు. ఈ పరిశోధనలు వ్యాధుల నిర్ధారణలో కచ్చితత్వాన్నిసాధ్యం చేశాయి. మెరుగైన చికిత్సను మానవాళికి అందించాయి.	﻿గొంతులోకి కత్తి దిగితే ఏమవుతుంది? కాగితం ఎలా ముడతలు పడుతుంది? పరుపులు, దిండ్లలో ఎన్ని సూక్ష్మక్రిములుంటాయి? 	ఎంటీ తిక్క ప్రశ్నలు అనుకుంటున్నారా. అలాగైతే మీరు తప్పులో కాలేసినట్లే. ఎందుకంటే, ఇవి కూడా 'నోబెల్‌'తో సమానంగా బహుమతి పొందిన పరిశోధనలే. చదివి చూడండి మీకే తెలుస్తుంది. కొన్ని పనులు ముందు నవ్వు తెప్పించినా తర్వాత ఆలోచింపజేస్తాయి. సరిగ్గా ఇలాంటి వాటినే ఐజీ నోబెల్‌ వరిస్తుంది. నోబెల్‌ బహుమతులకు అనుకరణగా ప్రతీ ఏడాదీ ఐజీ నోబెల్స్‌ను వివిధ రంగాల్లో పరిశోధనలు జరిపిన శాస్త్రవేత్తలకు అందజేస్తుంటారు. ఆనల్స్‌ ఆఫ్‌ ఇంప్రాబబుల్‌ రీసెర్చ్‌ అనే సైంటిఫిక్‌ మ్యాగజైన్‌ గత 17 ఏళ్లుగా ఈ అవార్డులను ప్రకటిస్తోంది. బహుమతి ప్రధానోత్సవానికి నిజమైన నోబెల్‌ బహుమతి గ్రహీతలే రావటం ఐజీ నోబెల్స్‌ ప్రత్యేకత. ఈసారి కూడా అమెరికాలోని హార్వర్డ్‌ విశ్వవిద్యాలయంలో ఐజీ నోబెల్స్‌ బహుకరణ కార్యక్రమం జరిగింది. వివిధ రంగాల్లో ఎంపికైన పరిశోధనలు...	ఐస్‌క్రీమ్‌ - ఆవుపేడ	ఆవుపేడ నుంచి కూడా ఐస్‌క్రీమ్‌కు కావలసిన వెనిల్లాను తయారు చేయవచ్చని జపాన్‌కు చెందిన ఇంటర్నేషనల్‌ మెడికల్‌ సెంటర్‌ శాస్త్రవేత్త మయు యమమొటొ నిరూపించారు. ఈ పరిశోధనకుగాను రసాయనశాస్త్రంలో ఐజీ నోబెల్‌ను ఆమె గెలుచుకున్నారు. ప్రస్తుతం కృత్రిమ వెనిల్లాను ఎక్కువగా పెట్రోకెమికల్స్‌ నుంచి తయారు చేస్తున్నారు. మయు రూపొందించిన ఐస్‌క్రీమ్‌ను రుచి చూస్తున్న నోబెల్‌ బహుమతి గ్రహీతలు క్రెగ్‌ మెలో, రాయ్‌ గ్లాబర్‌, డడ్లీ హెర్శ్‌బ్యాచ్‌. ఇన్‌సెట్లో మయు యమమొటొ 	కత్తి దిగితే ఏమవుతుంది?	గొంతులోకి కత్తి దించుకుంటే ఆరోగ్యంపై ఎలాంటి ప్రభావం పడుతుందో అధ్యయనం చేశారు డాన్‌ మేయర్‌, బ్రియన్‌ విట్‌కోంబె. ఈ విషయంలో స్వయంగా తన నైపుణ్యాన్ని కూడా ఇలా ప్రదర్శించి చూపిస్తున్నారు డాన్‌ మేయర్‌. బ్రిటన్‌కు చెందిన వీరిద్దరూ వైద్యరంగంలో విజేతలు. 	అడుగు లేకపోతే ఆకలి కేకలే	పౌష్టికాహార విభాగంలో బహుమతి గెల్చుకున్న బ్రెయిన్‌ వాన్‌సింక్‌ తన ప్రయోగాన్ని ప్రదర్శిస్తున్న దృశ్యం. తినే పాత్ర అడుగు భాగాన్ని తొలగించి ఒక ట్యూబుకు అనుసంధానించి పానీయాన్ని నింపుతూ వెళితే వ్యక్తులు మామూలుకన్నా 60 అధికంగా లాగించేశారని బ్రెయిన్‌ నిరూపించారు. 	కీటకాల లెక్కింపు	మనం పడుకునే పరుపుల్లో బ్యాక్టీరియాలు, శిలీంధ్రాలు, శైవలాలు, కీటకాలు, సాలీళ్లు... ఇత్యాది జీవరాశులు ఎన్ని ఉంటాయో లెక్కగట్టే ప్రయత్నం చేసినందుకు ఈవిడ జీవశాస్త్రంలో ఐజీ నోబెల్‌ను గెలుచుకున్నారు. నెదర్లాండ్స్‌కు చెందిన ఈ శాస్త్రవేత్త పేరు జొహన్నా వాన్‌ బ్రొన్సివిజ్క్‌. 	భారత్‌ ముద్ర	అన్ని రంగాల్లోలాగే ఇక్కడా మన ముద్ర ఉంది. భారతీయ సంతతికి చెందిన లక్ష్మీనారాయణన్‌ మహదేవన్‌, చిలీ శాస్త్రవేత్త ఎన్రికో సెర్డాతో కలిసి భౌతిక శాస్త్రంలో బహుమతిని సాధించారు. వీరిద్దరూ కాగితాల్లో ముడతలు ఎలా పడతాయో పరిశోధించారు. లక్షీనారాయణన్‌ అమెరికాలోని హార్వర్డ్‌ విశ్వవిద్యాలయంలో పని చేస్తున్నారు. 		. 		ఇతర రంగాలు...	* భాషాశాస్త్రం : భాషా బేధాలను గుర్తించటంలో ఎలుకల సామర్థ్యంపై పరిశోధనలు జరిపిన బార్సిలోనా విశ్వవిద్యాయ శాస్త్రవేత్తలకు అవార్డు దక్కింది. ఎలుకలు డచ్‌, జపనీస్‌ సంభాషణల మధ్య ఉన్న ధ్వని తేడాలను గుర్తించాయి కానీ, ఆ పదాలను వెనకనుంచి చదివి వినిపించినప్పుడు తేడాను గుర్తు పట్టలేకపోయాయని ఈ పరిశోధన నిరూపించింది. 	* సాహిత్యం : The పదంపై అధ్యయనం చేసిన ఆస్ట్రేలియా దేశస్థురాలు గ్లెండా బ్రౌన్‌ ఈ రంగంలో విజేత. 		* శాంతి: అమెరికా వైమానిక దళానికి చెందిన రైట్‌ లేబరేటరీ పరిశోధకులు శత్రు సైనికుల్లో స్వలింగ సంపర్యాన్ని ప్రేరేపించే రసాయన ఆయుధంపై ప్రయోగాలు జరిపారు. ఈ పరిశోధనకు శాంతి బహుమతి లభించింది.	 	﻿asia డొమైన్‌నేమ్‌	ఆసియా ప్రాంతానికి చెందిన వెబ్‌సైట్ల కోసం ప్రత్యేకంగా .asia డొమైన్‌ నేమ్‌ను కేటాయిస్తూ ఇంటర్నెట్‌ కోఆపరేషన్‌ ఫర్‌ ఎసైన్డ్‌ నేమ్స్‌ అండ్‌ నంబర్స్‌ సంస్థ నిర్ణయించింది. ప్రభుత్వాలు, కంపెనీలూ ఈ డొమైన్‌ నేమ్‌ను వాడుకోవటానికి ఇప్పుడు అవకాశం ఏర్పడింది. సాధారణ ప్రజలకు మాత్రం ఈ సౌకర్యం మార్చి 2008 నుంచి అందుబాటులోకి వస్తుంది. డాట్‌ ఏషియా ఆర్గనైజేషన్‌ ప్రయత్నాల వల్లే ఈ ప్రత్యేకమైన డొమైన్‌నేమ్‌ లభించింది. ఈ సౌకర్యాన్ని ఆస్ట్రేలియా నుంచి మధ్యప్రాచ్యం వరకూ ఉన్న సంస్థలు వినియోగించుకోవచ్చు. ప్రపంచంలో కేవలం యూరప్‌ మాత్రమే తనకంటూ ప్రత్యేకమైన డొమైన్‌నేమ్‌ను (.eu) కలిగి ఉంది. ఆఫ్రికా, లాటిన్‌ అమెరికాలు కూడా ఈ ప్రయత్నంలో ఉన్నాయి కానీ ఇంత వరకూ వాటికి లభించలేదు. ఒకే డొమైన్‌ కోసం సంస్థలు పోటీ పడిన పరిస్థితి వస్తే వేలంపాట నిర్వహించి అధిక మొత్తం చెల్లించిన వారికి కేటాయించాలని డాట్‌ ఆసియా భావిస్తోంది. 	﻿అతి పెద్ద టెలిస్కోప్‌	ప్రపంచంలోనే అత్యంత భారీ టెలిస్కోపు నిర్మాణానికి ప్రయత్నాలు మొదలైనాయి. ఆస్ట్రేలియా లేదా దక్షిణాఫ్రికాల్లో వేలాది యాంటెన్నాలు ఏర్పాటు చేసి ఈ టెలిస్కోపును రూపొందిస్తారు. ఈ భారీ టెలిస్కోపు పేరు స్క్వేర్‌ కిలోమీటర్‌ యార్రే (ఎస్‌కేఏ). దీనిద్వారా తొలినాళ్లలో రూపుదిద్దుకున్న నక్షత్రాలు, కృష్ణబిలాలు, గెలాక్సీల రహస్యాలు తెలుస్తాయని ఎస్‌కేఏ డైరక్టర్‌ ఫిల్‌ డయమండ్‌ అంటున్నారు. 21వ శతాబ్దపు అత్యంత భారీ సైన్స్‌ ప్రాజెక్టుల్లో ఒకటిగా నిలిచే ఎస్‌కేఏ నిర్మాణం 2010లో మొదలై 2020 నాటికి పూర్తవుతుంది. ఈ ప్రాజెక్టులో 17 దేశాలు పాల్గొంటున్నాయి. 	﻿సెల్‌లో గూగుల్‌ సెర్చ్‌	సెర్చింజిన్‌గా ఇంటర్నెట్‌ ప్రపంచంలో తిరుగులేని వేగంతో దూసుకెళ్తున్న గూగుల్‌ సెల్‌ వినియోగదారులకూ తన సేవలను అందించటానికి ముందుకొచ్చింది. ఒకే ఒక్క ఎస్‌ఎంఎస్‌తో మీ సమీపంలోని సినిమాలు, రెస్టారెంట్లు... మొదలైన వాటి సమాచారం తెలుసుకోవచ్చు ఇప్పుడు. ఉదాహరణకు, మీరు సినిమాకి వెళ్లాలనుకున్నారు. దగ్గర్లో ఏం సినిమాలు ఆడుతున్నాయో తెలుసుకోవాలనుకుంటే movies Hyderabad అని టైప్‌ చేసి 54664 లేదా 5goog కి ఎస్‌ఎమ్‌ఎస్‌ పంపండి. వెంటనే దగ్గర్లో ఉన్న సినిమా థియేటర్లు, వాటిలో ఆడుతున్న సినిమాలకు సంబంధించిన సమాచారం మీ చేతిలో ఉంటుంది. హోటళ్లు, విమానాల రాకపోకలు, షాపింగ్‌ సెంటర్లు మొదలైన వాటి గురించి కూడా ఇదే విధంగా తెలుసుకోవచ్చు. ఈ సౌకర్యం ప్రస్తుతం రిలయెన్స్‌, ఎయిర్‌టెల్‌, బీఎస్‌ఎన్‌ఎల్‌, ఎయిర్‌సెల్‌, బీపీఎల్‌ వినియోగదారులకు మాత్రమే అందుబాటులో ఉంది. దీనికయ్యే ఖర్చు రిలయెన్స్‌- రూ.3, ఎయిర్‌టెల్‌- రూ.2, బీఎస్‌ఎన్‌ఎల్‌- రూ.1, ఎయిర్‌సెల్‌- రూ.3. ప్రస్తుతం హైదరాబాద్‌, ఢిల్లీ, బెంగుళూరు, ముంబాయి నగరాలకే పరిమితమైనా త్వరలో దేశవ్యాప్తంగా ఈ సౌకర్యాన్ని తీసుకొస్తామని గూగుల్‌ ప్రకటించింది. www.google.co.in/sms/ లో పూర్తి వివరాలు లభిస్తాయి. 	﻿మీకు నచ్చిన ఈమెయిల్‌ ఐడీ	'పేరును బట్టే చెప్పొచ్చు... వ్యక్తి ఎలాంటి వాడో' అని పెద్దవాళ్లు అంటుంటారు. ఇదే మాటను ఇప్పుడు మైక్రోసాఫ్ట్‌ కూడా చెబుతోంది. నెటిజన్లు తమ ఈమెయిల్‌ ఐడీలను తమ ఇష్టాయిష్టాలకు అనుగుణంగా రూపొందించుకుంటున్న విషయాన్ని గ్రహించి ఒక కొత్త సౌకర్యాన్ని ప్రారంభించింది ఈ కంపెనీ. దీనికోసం ప్రత్యేకంగా www.coolhotmail.com అనే కొత్త వెబ్‌సైట్‌ను ప్రారంభించింది. దీంట్లో ప్రత్యేకమైన డొమైన్‌ నేమ్‌లతో దాదాపు 250 రకాల ఐడీలను అందజేస్తోంది. వీటిలో అభిమాన నటులు, లక్ష్యాలు, నచ్చిన ప్రదేశాలు, నవ్వు తెప్పించేవి... ఇలా రకరకాలు ఉంటాయి. మీకు నచ్చిన దాన్ని ఎంపిక చేసుకోవచ్చు. ఉదాహరణకు aryan@workaholic.co.in, vennela@itsmychoice.co.in, raj@underpaid.co.in.. ఈ కొత్త సైట్‌ ఆవిర్భావానికి కారణం ఒక సర్వే. మైక్రోసాఫ్ట్‌ ముంబాయిలో నిర్వహించిన ఈ సర్వేలో 10,000 మంది నెటిజన్లు తమకే ప్రత్యేకమైన డొమైన్‌నేమ్‌లను ఎంచుకోవడంలో ఆసక్తి చూపారు. 	﻿కరుగుతోంది మంచుఖండం	మంచు కురిస్తే ఆనందం. అదే మంచుకొండలు కరిగిపోతున్నాయంటే ప్రమాదం. ఉత్తర ధ్రువం 'ఆర్కిటిక్‌' పరిస్థితి అలాంటిదే. గ్లోబల్‌ వార్మింగ్‌ దెబ్బకు ఇప్పుడక్కడ మంచు వేగంగా కరిగిపోతోంది. దానివల్ల ప్రజలకు, పర్యావరణానికి ఎన్నో నష్టాలంటున్నారు శాస్త్రవేత్తలు. అదే సమయంలో ఈ పరిణామం అనూహ్యంగా కొన్ని లాభాలనూ తీసుకొస్తోంది. ఈ మంచి-చెడులపై ఈ వారం ప్రత్యేక కథనం.	ఆర్కిటిక్‌లో మంచు ఏ మేరకు విస్తరించిందన్న దానిపై 30 ఏళ్ల క్రితం నుంచి స్పష్టమైన రికార్డులున్నాయి. అప్పటి నుంచే ఉపగ్రహాల సాయంతో మంచు విస్తీర్ణాన్ని అధ్యయనం చేస్తున్నారు. ఆశ్చర్యకరంగా, క్రితం నెలలో గత 30 ఏళ్లలో ఎన్నడూ లేనంత కనిష్ఠ స్థాయికి మంచు విస్తీర్ణం పడిపోయింది. యూరప్‌ అంతరిక్ష పరిశోధన సంస్థ ఉపగ్రహం ఎన్విశాట్‌ దానికి సంబంధించిన ఛాయాచిత్రాలను అందించింది.ప్రస్తుతం ఉత్తర ధ్రువంలో 30 లక్షల చదరపు కిలోమీటర్ల మేరకు మంచు విస్తరించింది. ఇది గత ఏడాది కనిష్ఠంతో పోలిస్తే 10 లక్షల చదరపు కిలోమీటర్లు తక్కువ. గత పదేళ్లుగా ప్రతి ఏడాదీ మంచు లక్ష చదరపు కిలోమీటర్ల మేర తగ్గిపోతోంది. కానీ, ఒకేసారి 10 లక్షల చదరపు కిలోమీటర్లు కుంచించుకుపోవటం ఇదే ప్రథమం. ఈ పరిణామం రాబోయే కాలంలో ప్రజల జీవన పరిస్థితుల్ని తీవ్రంగా ప్రభావితం చేయనుంది. 	కరిగే మంచుతో కష్టాలే 	ఆర్కిటిక్‌లో 40 లక్షల మంది జీవిస్తున్నారు. వారి అలవాట్లు, జీవనశైలి అక్కడి వాతావరణానికి అనుగుణంగా రూపొందినవే. అయితే పెరుగుతున్న ఉష్ణోగ్రతల వల్ల 2070 నాటికి అక్కడ మంచు అన్నది కనిపించదని ఐరాస అంతర్జాతీయ వాతావరణ అధ్యయన సంస్థ (ఐపీసీసీ) చెబుతోంది. కొందరు శాస్త్రవేత్తలైతే 2040 నాటికే ఆ పరిస్థితి వచ్చేస్తుందని ఊహిస్తున్నారు. అదే జరిగితే ఆర్కిటిక్‌ ప్రజల స్థితిగతులు తీవ్ర ఒడిదొడుకులకు లోనవుతాయి. మంచు కరిగిపోయి నీరవుతుంటే వారి పరిస్థితి ప్రశ్నార్థకమే! పునరావాస ఏర్పాట్లు అంత సులువు కాదు. చేసినా వారక్కడ సర్దుకుపోవడం కష్టం.ఇక జంతువుల విషయానికొస్తే, ధ్రువప్రాంతపు ఎలుగుబంట్ల సంఖ్య గణనీయంగా తగ్గిపోతుంది. 2050 నాటికి వాటి సంఖ్య 2/3 వంతు పడిపోతుందని అమెరికా భూగర్భ అధ్యయనం తేల్చి చెప్పింది. సీళ్లు తదితర జీవుల పరిస్థితి దయనీయం అవుతుంది. జీవుల్లో కొన్ని మంచు ప్రాంతాలను వెతుక్కుంటూ ఉత్తరం వైపు వెళ్లడంతో వాటి ఆహార చక్రం దెబ్బతింటుంది. దాంతో అనేక జీవుల ఉనికి ప్రమాదంలో పడుతుంది. ఈ నష్టాలు కేవలం ఆర్కిటిక్‌కే పరిమితం కావు. యావత్‌ ప్రపంచంపైనా ప్రభావం తప్పనసరి. గ్లోబల్‌ వార్మింగ్‌తో రానున్న కాలంలో నష్టాలు తప్పనిసరి అంటూ ఐపీసీసీ ఇటీవలే ఒక నివేదికను విడుదల చేసింది. ఉష్ణోగ్రతలు పెరుగుతున్నా కొలదీ ముంచుకొచ్చే ఈ ప్రమాదాలు రానున్న కాలంలో గ్లోబల్‌ వార్మింగ్‌ ముప్పు ను కళ్ల ముందు ఉంచుతాయి. (ఆ వివరాలు బాక్స్‌లో). 		ఆసియా యూరప్‌లకు దగ్గరి దారి 	అయితే, ఆర్కిటిక్‌ మంచు కరిగిపోవటం వల్ల అన్నీ నష్టాలే కాదు... అనూహ్యంగా కొన్ని లాభాలు కూడా వెలుగులోకి వచ్చాయి. ఆసియా, యూరప్‌లను కలిపే వాయువ్య మార్గం నౌకాయానానికి అనువుగా తయారైంది. మనకు తెలిసిన చరిత్రలో ఈ మార్గం ఇలా తయారవటం ఇదే ప్రథమం. పసిఫిక్‌, అట్లాంటిక్‌ మహా సముద్రాలను అనుసంధానించే వాయువ్య మార్గం కోసం సాహసికులైన అన్వేషకులు శతాబ్దాలుగా ప్రయత్నించారు. ఎంతో మంది మంచు ఖండంలో ప్రాణాలు కోల్పోయారు కానీ లక్ష్యాన్ని సాధించలేకపోయారు. కారణం, మంచు లేకుండా ఉన్న దారి వారికి ఆర్కిటిక్‌ ప్రాంతంలో ఎక్కడా కనిపించలేదు. వాళ్లకు సాధ్యం కాని ఆ పనిని ఇప్పుడు ప్రకృతి పూర్తి చేసింది. ఈ మార్గం వల్ల టోక్యో, న్యూయార్క్‌ల మధ్య దూరం 4,000 కిలోమీటర్ల మేరకు, టోక్యో, లండన్‌ల మధ్య దూరం దాదాపు 8,000 కిలోమీటర్లకు తగ్గుతుంది. ప్రస్తుతం ఈ రవాణా పూర్తిగా పనామా కాలువ గుండా నడుస్తోంది. 		భారీ చమురు నిల్వలు 	మరో మంచివార్త చమురు నిల్వలు. ప్రపంచ వ్యాప్తంగా బయటపడని చమురు నిక్షేపాల్లో 25 శాతం ఆర్కిటిక్‌ ప్రాంతంలో ఉన్నాయని అమెరికా భూగర్భ శాఖ సర్వేలో తేలింది. మంచు ఒక అడ్డంకిగా ఉన్న కారణంగా ఆ వనరుల సేకరణ ఇప్పటి వరకూ సాధ్యం కాలేదు. ఇప్పుడా అవరోధం తొలిగిపోతోంది. దీని వల్లే, ఆర్కిటిక్‌ సమీపంలో ఉన్న దేశాలు అక్కడి వనరులను హస్తగతం చేసుకోవటానికి పోటీ పడుతున్నాయి. రష్యా ఒక అడుగు కూడా వేసింది. ఆ దేశానికి చెందిన ఒక బృందం ఉత్తర ధ్రువం సముద్ర అడుగు భాగంలో (4,301 మీటర్ల దిగువన) టైటానియంతో రూపొందించిన రష్యా జెండాను పాతి వచ్చింది. దీనిపై కెనడా, డెన్మార్క్‌లు మండిపడ్డాయి. ''జెండాలు పాతుకుంటూ ఆ భూభాగం మాదే అని ప్రకటించుకుంటూ వెళ్లడానికి ఇదేం 15వ శతాబ్దం కాదు'' అంటూ కెనడా విదేశాంగ మంత్రి ఈసడిస్తే, ''దీనిలో అంత గాభరా పడాల్సిందేముంది? చంద్రుని మీద అమెరికా జెండా ఎగరవేయగానే చంద్రుడు అమెరికా సొత్తయిపోయాడా?'' అంటూ రష్యా జవాబిచ్చింది. ఈ విధంగా ఇంతకాలం ప్రపంచానికి దూరంగా ఉంటూ వస్తున్న మంచుఖండం, శాస్త్రవేత్తలతో పాటు రాజకీయ నాయకుల దృష్టిని ఆకర్షిస్తోంది. దీని ఫలితం ఎలా ఉంటుందో భవిష్యత్తే తేల్చాలి.	﻿సునామీపై మన నిఘా	సముద్రంలో సునామీ పుట్టగానే 20 నిమిషాల్లో హెచ్చరికలు జారీ అవుతాయి. మృత్యు అలలు తీరం చేరేలోగా ప్రజలను సురక్షిత ప్రాంతాలకు తరలించే అవకాశం లభిస్తుంది. మన రాష్ట్ర రాజధానిలో ఏర్పాటైన సునామీ హెచ్చరిక కేంద్రం వల్ల కలిగే సదుపాయం ఇది.	మూడేళ్ల క్రితం వచ్చిన సునామీ వేలాది కుటుంబాలలో తీరని శోకం మిగిల్చిన విషయం చెదరని జ్ఞాపకమే. ఒక హెచ్చరిక వ్యవస్థ లేకపోవటం వల్ల కలిగిన నష్టం ఇది. ఈ నేపథ్యంలో కేంద్ర భూగర్భ శాస్త్ర శాఖ (ఎర్త్‌ సైన్సెస్‌) ఆధ్వర్యంలో సునామీ హెచ్చరిక కేంద్రం రూపుదిద్దుకొని ఇటీవలే జాతికి అంకితమైంది. ఈ కేంద్రం ఎలా పని చేస్తుందంటే... 	రెండు దారుల్లో ముప్పు 	మన దేశంలో 40 కోట్ల మంది తీరప్రాంతాల్లో నివసిస్తున్నారు. వీరందరికీ రెండు వైపుల నుంచి సునామీ ప్రమాదం పొంచి ఉంది. ఒకటి, అరేబియా సముద్రంలో ఉన్న మక్రాన్‌ సబ్‌డక్షన్‌ జోన్‌ అనే ప్రాంతం. మరొకటి, అండమాన్‌ నికోబార్‌ - సుమత్రా ద్వీపం ఉన్న బంగాళాఖాతం ప్రాంతం (గతంలో వచ్చిన సునామీ పుట్టింది ఇక్కడే). సునామీ హెచ్చరిక కేంద్రం ఈ రెండింటిపైనే దృష్టి సారిస్తుంది. వీటిలో వచ్చే మార్పులను ఎప్పటికప్పుడు విశ్లేషిస్తుంది. ఈ విషయంలో మన దేశంలోని 17 భూకంప హెచ్చరిక కేంద్రాలతోపాటు, వివిధ దేశాల్లోని 240 కేంద్రాలు కూడా తోడ్పడుతున్నాయని కేంద్రం డైరక్టర్‌ డాక్టర్‌ శైలేష్‌ నాయక్‌ పేర్కొన్నారు. వేర్వేరు సముద్రాల్లో వచ్చే భూకంపాలు కూడా మన భూభాగంపై ప్రభావం చూపే ప్రమాదం ఉన్న కారణంగా ఇతర దేశాల సహకారం అవసరం. 		పని చేసేదిలా 	సునామీలను గుర్తించటం అనే పని బాటమ్‌ ప్రెషర్‌ రికార్డర్ల (బీపీఆర్‌)లతో మొదలవుతుంది. సముద్రంలో తీవ్రమైన భూకంపం సంభవించి అక్కడి నీటిమట్టంలో తేడా రాగానే దానిని పసి గడుతుంది బీపీఆర్‌. ఆ విషయాన్ని సంకేతాల ద్వారా సర్ఫేస్‌ బుయ్‌ అనే మరో యంత్రానికి తెలియజేస్తుంది. ఇది సముద్ర ఉపరితలంపైన ఉంటుంది. అయితే, అది కదలకుండా ఉండటానికి ఒక బరువును కట్టి ఆ బరువును సముద్రంలో వదులుతారు. ప్రమాద సంకేతాలను అందుకున్న సర్ఫేస్‌బుయ్‌ ఆ సమాచారాన్ని ఉపగ్రహానికి పంపిస్తుంది. అక్కడి నుంచి హెచ్చరిక కేంద్రానికి విషయం చేరుతుంది. ప్రస్తుతం బంగాళాఖాతంలో ఆరు బీపీఆర్‌లను ఏర్పాటు చేశారు. త్వరలో ఈ సంఖ్యను 10కి పెంచనున్నామని శైలేష్‌ నాయక్‌ చెప్పారు. ఇక అరేబియా సముద్రంలో ఉన్న బీపీఆర్‌లు రెండు. 		50 వేల నమూనాలు 	సముద్రంలో ఆరు అంతకన్నా తీవ్రస్థాయి భూకంపం ఏర్పడిన 15 నిమిషాల్లో ఆ సమాచారం సునామీ హెచ్చరిక కేంద్రానికి చేరుతుంది. మరుక్షణమే, ఆ భూకంపం సునామీగా మారే ప్రమాదం ఏ మేరకు ఉంది? దాని ఫలితాలు ఎలా ఉంటాయి? అన్న విశ్లేషణ ఆటోమేటిక్‌గా జరిగిపోతుంది. ఇక్కడ కీలకపాత్ర వహించేవి నమూనాలు. ప్రస్తుతం 50 వేల నమూనాలున్నాయి. భూకంపం తీవ్రతను బట్టి అల వేగం, ఎత్తు, అది ప్రయాణించే దిశ, దానికి పట్టే కాలం మొదలైన అంశాల ఆధారంగా 50 వేల విభిన్న సందర్భాలను తెలియజేస్తాయి ఈ నమూనాలు. ఎక్కడో భూకంపం సంభవించింది అన్న సమాచారం రాగానే కంప్యూటర్లు వెంటనే ఆ సందర్భానికి తగిన నమూనాను వెదికి పట్టుకుంటాయి. దాంట్లో ఉన్న సమాచారంతో కేంద్ర హోంశాఖకు, ఎర్త్‌సైన్సెస్‌ విభాగాలకు వెంటనే నివేదికలు పంపిస్తారు. దీనికి పట్టే సమయం ఐదు నిమిషాలు. అంటే, భూకంపం ఏర్పడిన 20 నిమిషాల్లో సమాచారం వెలువడుతుంది. దీని తర్వాత సముద్రంలో ఉన్న పరిస్థితిలో ఎలాంటి మార్పులు వస్తున్నాయి, వాటి ఫలితాలు ఎలా ఉంటాయి అన్నది గమనిస్తారు. ఏ ప్రాంతంపై ప్రభావం పడే అవకాశం ఉందో గుర్తిస్తారు. దీనికోసం తీరప్రాంతాలకు సంబంధించిన జనావాసాల చిత్రాలను ఉపయోగిస్తారు. ప్రస్తుతం ఈ కేంద్రం వద్ద దేశవ్యాప్తంగా ఉన్న తీరప్రాంతాల్లోని జనావాసాల సమాచారం సచిత్రంగా ఉంది. వీటన్నింటినీ అనుసంధానిస్తూ సునామీ ప్రమాదంపై తాజా పరిస్థితిని తెలియజేస్తాయి. 	﻿దోమ ముక్కును కట్టేస్తే!	తమ సమీపంలో మనుషులు ఉన్నదీ లేనిదీ దోమలు ముక్కు ద్వారా గ్రహిస్తాయి. ఆ ముక్కునే పని చేయకుండా చేస్తే... అంతకు మించిన దోమల నివారిణి ఉంటుందా? ప్రస్తుతం అమెరికా శాస్త్రవేత్తలు ఆ పనిలోనే ఉన్నారు. 	మన శరీరం నుంచి వెలువడే చెమటలో కార్బన్‌ డయాక్సైడ్‌, యాక్టెనోల్‌ తదితర రసాయనాలు ఉంటాయి. వీటిని గుర్తించే దోమలు మనుషుల వెంట పడతాయి. అది కూడా ఒక ప్రత్యేకమైన మిశ్రమంలో రసాయనాలు ఉన్న వ్యక్తులే వాటిని అధికంగా ఆకర్షించి ఎక్కువగా బలవుతారు. సాధారణంగా, ఒకే ఇంట్లో ఉన్నా ఒకరిని దోమలు ఎక్కువగా బాధించి మరొకరిని పట్టించుకోకపోవటానికి కారణం ఇదే. 	ఈ నేపథ్యంలో వాండర్‌బిల్డ్‌ విశ్వవిద్యాలయానికి చెందిన శాస్త్రవేత్తలు దోమలు మనుషులను ఎలా పసిగడుతున్నాయన్నదానిపై సుదీర్ఘంగా పరిశోధనలు జరిపారు. దోమల శరీరంలో కీలకపాత్ర వహిస్తున్న భాగాలు, వాటికి మెదడుకు ఉన్న అనుసంధానం తదితర విషయాలను గుర్తించారు. ఈ పరిశోధన వెలుగులో మరో 5 నుంచి 10 ఏళ్లలో అత్యుత్తమ దోమల నివారిణిని తయారు చేయగలమని అంటున్నారు కూడా. 	మూడే కీలకం 	వాసన, రుచి చూడటానికి దోమ మూడు శరీర భాగాలను ఉపయోగిస్తుంది. ఫెదరీ యాంటీనా అనే భాగం కార్బన్‌ డయాక్సైడ్‌ తదితర రసాయనాల్ని గుర్తిస్తుంది. రెండోది పోబోసిస్‌. ఇది సమీపంలో ఉన్న వాసనల్ని గ్రహిస్తుంది. చివరిది మ్యాగ్జిలరీ పల్ప్‌. సుదూరంలో ఉన్న వాసనల్ని గుర్తించే శక్తి దీనికి ఉంది. ప్రస్తుతం శాస్త్రవేత్తలు ఈ మ్యాగ్జిలరీ పల్ప్‌ను క్షుణ్ణంగా పరిశోధించి దాని కింది భాగంలో సున్నితమైన వెంట్రుకలు పెద్ద సంఖ్యలో ఉన్న విషయాన్ని గుర్తించారు. ఒకే విధంగా ఉన్న ఈ వెంట్రుకలు దోమ మెదడులోని మూడు న్యూరాన్లతో సంబంధాన్ని కలిగి ఉన్నాయని తెలిసింది. వాటిల్లో ఒకటి కార్బన్‌ డయాక్సైడ్‌ను, రెండోది ఆక్టినల్‌ను, మూడోది వాసనల్ని గుర్తించటంలో కీలకపాత్ర వహిస్తాయన్న అంశం వెలుగులోకి వచ్చింది. 	మనుషులను గుర్తించటంలో మ్యాగ్జిలరీ పల్ప్‌ కింద ఉన్న వెంట్రుకలే కీలకపాత్ర వహిస్తాయని పరిశోధనల్లో తెలిసింది. వీటిని పని చేయకుండా చేస్తే దోమలకు ఇక వాసనను గుర్తించే సామర్థ్యమే ఉండదు. అంటే, పక్కనే మనిషి ఉన్నా దోమ ఆ విషయాన్ని గుర్తించలేదన్నమాట. అటువంటి అద్భుత ఔషధం తయారు కావాలంటే మరో ఐదు నుంచి పదేళ్లు పడుతుందంటున్నారు లారెన్స్‌ జ్విబెల్‌. పరిశోధన బృందంలో సభ్యుడైన జ్విబెల్‌ ప్రస్తుతం తమ దృష్టి ఈ కొత్త కోణంపైనే ఉందని, మరిన్ని పరిశోధనలు నిర్వహిస్తున్నామని పేర్కొన్నారు. 		దోమలు - నిజాలు	* 50 కిలోమీటర్ల దూరం నుంచి దోమలు మనుషుల వాసనని తెలుసుకుంటాయి. 	* ఏటా పది లక్షల మంది ప్రపంచ వ్యాప్తంగా మలేరియా బారిన పడుతున్నారు. 	* మనల్ని కుట్టేది ఆడ దోమలు మాత్రమే. గుడ్ల తయారీకి కావల్సిన ప్రోటీన్లను రక్తం నుంచే సేకరిస్తాయి. ఈ అవసరం మగ దోమలకు ఉండదు కాబట్టి అవి కుట్టవు. 	* దోమల్ని ఆకర్షించటం అనేది 85 శాతం జన్యుపరంగా సంక్రమించే లక్షణమని ఒక అధ్యయనంలో తేలింది. 	* ప్రపంచవ్యాప్తంగా ఉన్న దోమ జాతులు 3 వేలపైనే. 	* ఉష్ణోగ్రతలు ఎక్కువగా ఉన్న కొద్దీ దోమల దాడి ఎక్కువవుతుంది. అయితే, ఏడిస్‌ అనే దోమ మాత్రం 15 డిగ్రీల కంటే తక్కువ ఉష్ణోగ్రత ఉన్నప్పుడే కుడుతుంది. 	﻿సాఫ్ట్‌వేర్ల సోర్స్‌కోడ్‌ చూడటంపై నాకు చాలా ఆసక్తి. కానీ, కొన్ని కోడ్‌లు ఎంత ప్రయత్నించినా దొరకడం లేదు. ప్రతీ సాఫ్ట్‌వేర్‌ సోర్స్‌కోడ్‌ చూడటం సాధ్యమేనా? 	-నరసింహ, వరంగల్‌	ఓపెన్‌సోర్స్‌ సాఫ్ట్‌వేర్లయితేనే కోడ్‌ లభ్యమవుతుంది. క్లోజ్డ్‌ సాఫ్ట్‌వేర్లను డికంపైలేషన్‌ చెయ్యడంవల్ల .exe ఫైల్స్‌ని చూడటం సాధ్యం కాదు. కాకపోతే జావా క్లాసెస్‌ సోర్స్‌కోడ్‌ చూడవచ్చు. సోర్స్‌కోడ్‌ అనేది కంపైలర్‌పై ఆధారపడి ఉంటుంది. 		--------------------------------------------------------------------------------	* ఒరాకిల్‌ అప్లికేషన్స్‌ నేర్చుకోవాలనుకుంటున్నా. దాని కోసం నా పాత సిస్టమ్‌ను మెరుగుపరుచుకోవాలంటే ఏం చేయాలి? 	- సతీష్‌, నల్గొండ	ఒరాకిల్‌ అప్లికేషన్ల కోసం కనీసం 120 జీబీ హార్డ్‌డిస్క్‌, 1 లేదా 3 జీబీ మెయిన్‌ మెమరీ అవసరం. అలాగే, సర్వర్‌ బేస్డ్‌ ఆపరేటింగ్‌ సిస్టమ్‌ ఉండాలి కాబట్టి డ్యుయల్‌ కోర్‌ బేస్డ్‌ ప్రోసెసర్‌ తీసుకోవాలి. 		--------------------------------------------------------------------------------	* సిస్టమ్‌లోని హార్డ్‌డిస్క్‌ డ్రైవ్‌లపై డబుల్‌ క్లిక్‌ చేస్తుంటే ఓపెన్‌ కావడం లేదు. రైట్‌క్లిక్‌ చేస్తే మొదటి ఆప్షన్‌ ఆటోప్లే అని వస్తోంది. ఎందుకిలా జరుగుతోంది? 	- శ్రీకాంత్‌	సిస్టమ్‌లో వైరస్‌ ఉండటం వల్ల ఇలా జరుగుతుంది. Avast Home Edition లేదా AVG free anti virusలని కింది వైబ్‌సైట్ల నుంచి డౌన్‌లోడ్‌ చేసుకుని సిస్టమ్‌ను స్కాన్‌ చెయ్యండి. 	http://www.avast.com, http://free.grisoft.com 		--------------------------------------------------------------------------------	* ఫోల్డర్‌కు పాస్‌వర్డ్‌ ఎలా పెట్టాలి? 	- లక్ష్మణ్‌	విండోస్‌లో ఫోల్డర్‌కు పాస్‌వర్డ్‌ ఇవ్వటం కంటే, ఇతరులు దాన్ని యాక్సెస్‌ కాకుండా చేయటం సులభం. ఫోల్డర్‌పై రైట్‌క్లిక్‌ చేసి ప్రాపర్టీస్‌ ఎంచుకొని ఆ తర్వాత సెక్యూరిటీ ట్యాబ్‌ ద్వారా యాక్సెస్‌ సెక్యూరిటీ పెట్టుకోవచ్చు. అలాగే, కింది లింక్‌ ద్వారా ఫోల్డర్‌ లాక్‌ సాఫ్ట్‌వేర్‌ని డౌన్‌లోడ్‌ చేసుకోవచ్చు.http://www.newsoftwares.net/folderlock/ 		--------------------------------------------------------------------------------	* మా స్కూల్‌లోని మూడు సిస్టమ్‌లలో ఒకటి వైరస్‌ బారిన పడింది. ఆ సిస్టమ్‌లో ఉన్న ఒరాకిల్‌ డేటాబేస్‌ ఫైల్స్‌ని ఎలా బ్యాకప్‌, రీస్టోర్‌ చేయాలో తెలుపగలరు. అలాగే, పీసీలో your registry is disabled by your administratorఅనే మెసేజ్‌ వస్తోంది. ఏం చేయాలి? 	ఇక్బాల్‌	కంప్యూటర్‌లో ఉండే వైరస్‌ వల్ల రిజిస్ట్రీ ఓపెన్‌ చెయ్యలేకపోతున్నారు. ముందుగా వైరస్‌ని క్లీన్‌ చెయ్యండి. ఒరాకిల్‌ బ్యాకప్‌, రీస్టోర్‌కు ఈ వెబ్‌సైట్‌ని సంప్రదించండి. http://www.oracle.com/technology/deploy/availability/htdocs/BR_Overview.htm 		--------------------------------------------------------------------------------	* సిస్టమ్‌ మానిటర్‌ను ముట్టుకుంటే షాక్‌ కొడుతోంది. కారణం తెలుపగలరు? 	- మహేంద్రనాథ్‌, ఆదోని	షార్ట్‌సర్క్యూట్‌ కారణంగా షాక్‌ వస్తుండవచ్చు. దగ్గర్లో ఉన్న కంప్యూటర్‌ సర్వీసింగ్‌ సెంటర్‌ను సంప్రదించండి. అటువంటి సమస్యేమీ లేదని తేలితే మార్కెట్‌లో లభించే యాంటీస్టాటిక్‌ బాండేజ్‌లు ఉపయోగించండి. 	﻿దేశమేదైనా ఆతిథ్యం ఉచితం	అమెరికా, బ్రిటన్‌, జర్మనీ, ఫ్రాన్స్‌... ఏ దేశమైనా సరే మీకు ఆతిథ్యం సిద్ధం. అదీ ఉచితంగా. అద్భుతాల ఇంటర్నెట్‌ అందిస్తున్న మరో సదుపాయం ఇది. 	www.couchsurfing.com నెటిజన్లను ఒక్క చోటకి చేర్చి పరస్పరం ఆతిథ్యం ఇచ్చుకునేలా ఒక వేదికను కల్పిస్తోంది ఈ వెబ్‌సైట్‌. దీంట్లో సైనప్‌ అయి మీ వివరాలతో ప్రొఫైల్‌ తయారు చేసుకుంటే చాలు మీరూ సభ్యులయిపోతారు. ఆ తర్వాత మీరు వెళ్లాలనుకుంటున్న ప్రాంతాలు, అక్కడ ఎన్ని రోజులు ఉండాలనుకుంటున్నారు తదితర వివరాలతో మెయిల్‌ చేస్తే, ఆ ప్రాంతాలకు చెందిన సభ్యులు మీకు ఆతిథ్యం పలుకుతూ ప్రతిస్పందిస్తారు. అలాగే, విదేశాల నుంచి వచ్చే వారికి మీరు ఆతిథ్యం ఇవ్వాలనుకుంటే కూడా ఆ వివరాలను అక్కడ పొందుపరచవచ్చు. 	నమ్మడం ఎలా? 	ఆహ్వానాలు పంపినవారు మోసం చేస్తారేమోనన్న అనుమానం సహజమే. మోసాలు జరగకుండా సభ్యత్వం నమోదు సమయంలోనే కొన్ని జాగ్రత్తలు తీసుకుంటున్నారు 'కోచ్‌సర్ఫింగ్‌' నిర్వాహకులు. సభ్యుడి పేరు, ఇతర వివరాలు సరైనవేనా అని నిర్ధరించుకోవటానికి ప్రత్యేకంగా ఒక నెట్‌వర్క్‌ను ఏర్పాటు చేశారు. అలాగే, ప్రతీ సభ్యుని గురించి ఇతరుల అభిప్రాయాలు సైట్లో అందుబాటులో ఉంటాయి. వాటిని చదవటం ద్వారా కూడా ఆయా వ్యక్తుల గురించి తెలుస్తుంది. ప్రస్తుతం కోచ్‌సర్ఫింగ్‌లో 3 లక్షల మంది సభ్యత్వం తీసుకున్నారు. వారానికి 10 వేల మంది కొత్తగా చేరుతున్నారు. 	﻿సాఫ్ట్‌వేర్‌ రణరంగం	ఐబీఎం, గూగుల్‌, సన్‌ ఒకవైపు... మైక్రోసాఫ్ట్‌, యాపిల్‌ మరోవైపు... సాఫ్ట్‌వేర్‌ రణసీమలో కనిపిస్తున్న దృశ్యం ఇది. సాఫ్ట్‌వేర్లను ఉచితంగా అందజేస్తూ, మైక్రోసాఫ్ట్‌ ఆధిపత్యాన్ని దెబ్బతీయాలన్న ప్రయత్నం ఒక పక్షానిదైతే, సేవల్లో మరిన్ని మెరుగులతో వినియోగదారులను ఆకట్టుకొనే ప్రయత్నం మరో పక్షానిది.	పర్సనల్‌ కంప్యూటర్‌ సాఫ్ట్‌వేర్ల రంగంలో తిరుగులేని ఆధిపత్యాన్ని చూపుతున్న మైక్రోసాఫ్ట్‌ను దెబ్బతీయటానికి ఐబీఎం ఇటీవల ఒక కొత్త అస్త్రాన్ని బయటకు తీసింది. దాని పేరు లోటస్‌ సింఫనీ. వర్డ్‌ ప్రాసెసింగ్‌, స్ప్రెడ్‌షీట్స్‌, ప్రజెంటేషన్స్‌లలో ఉపయోగపడే సాఫ్ట్‌వేర్‌ ప్యాకేజీ ఇది. దీన్ని ఐబీఎం వెబ్‌సైట్‌ నుంచి ఉచితంగా డౌన్‌లోడ్‌ చేసుకోవచ్చు. 	మైక్రోసాఫ్ట్‌కు విండోస్‌ తర్వాత అత్యంత కీలకం ఆఫీస్‌ అన్నది తెలిసిందే. ఆ కంపెనీ లాభాల్లో మెజారిటీ వాటా ఈ రెండింటిదే. విండోస్‌కు ప్రత్యామ్నాయమయిన లైనక్స్‌కు పూర్తి మద్దతును అందించిన ఐబీఎం ఇప్పుడు ఆఫీస్‌పైన దృష్టి పెట్టింది. వర్డ్‌, ఎక్సెల్‌, పవర్‌పాయింట్‌లకు ధీటుగా లోటస్‌ సింఫనీని తీసుకొచ్చింది. ఐబీఎంకు తోడుగా గూగుల్‌, సన్‌ కూడా ఓపెన్‌సోర్స్‌ సాఫ్ట్‌వేర్లకు పూర్తిస్థాయిలో ఊతమిస్తున్నాయి. ఇంటర్నెట్‌ నుంచి ఉచితంగా డౌన్‌లోడ్‌ చేసుకునే ప్యాకేజీలను రూపొందిస్తున్నాయి. అవతలిపక్షం దాడుల నుంచి రక్షించుకోవాలంటే తనను తాను మరింత మెరుగు పరచటమే శరణ్యమని మైక్రోసాఫ్ట్‌ భావిస్తున్నట్టుంది. దీనికి తాజా నిదర్శనం, ఔట్‌లుక్‌ ఈమెయిల్‌ ప్రోగ్రామ్‌కు కొత్తగా ఫోన్‌, వీడియోలను అనుసంధానించటం. ఈ ప్రయత్నాలకు తోడుగా యాపిల్‌ నిలవటం విశేషం. ఆ కంపెనీ కొత్త ఆపరేటింగ్‌ సిస్టమ్‌ రేపు విడుదల అవుతోంది. ఇంతవరకూ దూరదూరంగా ఉన్న విండోస్‌, మ్యాక్‌ ఈ ఆపరేటింగ్‌ సిస్టమ్‌తో ఒకటి కానున్నాయి. 		పోరు కొత్త కాదు 	మైక్రోసాఫ్ట్‌ను ఢీకొనటం ఐబీఎంకు కొత్త కాదు. 1990లలోనే ఆ పోరుకు బీజం పడింది. OS/2 ఆపరేటింగ్‌ సిస్టమ్‌, స్మార్ట్‌ సూట్‌ ఆఫీస్‌ ప్రొడక్టివిటీ ప్రోగ్రామ్స్‌ ద్వారా ఐబీఎం ముందుకు వచ్చింది. కానీ, అవి వినియోగదారుల ఆదరణ పొందకపోవటంతో వెనక్కు తగ్గింది. ఆ తర్వాత తన వ్యూహాన్ని మార్చుకొని ఓపెన్‌సోర్స్‌ సాఫ్ట్‌వేర్లపైన దృష్టి పెట్టింది. openoffice.org అనే బృందంతో కలిసి అడుగులు వేసింది. కొంతకాలంగా ఓపెన్‌ ఆఫీస్‌ టెక్నాలజీతో పని చేస్తున్నప్పటికీ, ఓపెన్‌సోర్స్‌ గ్రూపులో చేరుతున్నట్టుగా నెల రోజుల క్రితమే ప్రకటించింది. ఇది ఓపెన్‌ ఆఫీస్‌ ప్రస్థానంలో కీలక మలుపు. 2000లో ఐబీఎం పూర్తి మద్దతు ప్రకటించిన తర్వాతే లైనక్స్‌ దశ తిరిగింది. ఇప్పుడు ఓపెన్‌ ఆఫీస్‌ విషయంలోనూ ఆ పరిస్థితి పునరావృతం అవుతుందని నిపుణులు అభిప్రాయపడుతున్నారు. 		కొత్త పంథా 	తాజాగా తాను ప్రకటించిన సింఫనీ డెస్క్‌టాప్‌ ప్యాకేజీ ద్వారా టెక్నాలజీ రంగంలో కొత్త పంథానే ప్రారంభించాలన్న ఆలోచనతో ఉంది ఐబీఎం. ఈ విషయంలో ఓపెన్‌సోర్స్‌ డెస్క్‌టాప్‌ సాఫ్ట్‌వేర్‌లో ఉపయోగించే ఓపెన్‌ డాక్యుమెంట్‌ ఫార్మాట్‌ కీలకం అని ఆ కంపెనీ అభిప్రాయం. దీనిద్వారా పరికరాల మధ్య ఆటోమేటిక్‌ కమ్యూనికేషన్‌ను ఏర్పాటు చేయవచ్చు. ఇది వినియోగంలోకి వస్తే ఎలా ఉంటుందో ఒక ఉదాహరణ ద్వారా చూద్దాం. స్టాక్‌మార్కెట్లో పెట్టుబడులు పెట్టే ఒక వ్యక్తి స్ప్రెడ్‌షీట్‌ తయారు చేసుకొని దానికి మార్కెట్‌ సమాచారంతో లింక్‌ ఇస్తే, తన షేర్ల ధరలు పెరిగినా, తగ్గినా వెంటనే మెయిల్‌ రూపంలోగానీ, మెసేజీ ద్వారాగానీ సమాచారం వచ్చేస్తుంది. ఒక బటన్‌ నొక్కితే ఎక్కడి నుంచైనా కొనుగోలు/అమ్మకం ఆర్డర్‌ తయారై సదరు కంపెనీకి వెళ్తుంది. ఆటోమేటిక్‌ కమ్యూనికేషన్‌తో ఇలాంటి ఉపయోగాలు బోలెడు. ఇంతటి ప్రాధాన్యం ఉన్న రంగంపై మైక్రోసాఫ్ట్‌కు కూడా ఆసక్తి ఉంది. అయితే, ఈ విషయంలో తనదైన డాక్యుమెంట్‌ ఫార్మాట్‌ 'ఆఫీస్‌ ఓపెన్‌ ఎక్స్‌ఎంఎల్‌'ను తీసుకురావాలని ఆ కంపెనీ ప్రయత్నం. ఈ ఫార్మాట్‌ను ప్రపంచ టెక్నికల్‌ స్టాండర్డ్‌గా గుర్తించాలంటూ మైక్రోసాఫ్ట్‌ చేసిన ప్రయత్నాలను ఇంటర్నేషనల్‌ ఆర్గనైజేషన్‌ ఫర్‌ స్టాండర్త్డెజేషన్‌ గత నెలలో అడ్డుకుంది. ఆ సంస్థ గుర్తింపు ఓపెన్‌ డాక్యుమెంట్‌ ఫార్మాట్‌కు ఉండటం విశేషం. 		ఇతరుల మద్దతు 	మైక్రోసాఫ్ట్‌పై పోరు జరుపుతున్న ఐబీఎం ఒంటరిగా లేదు. గూగుల్‌, సన్‌ కంపెనీలు కూడా దానితో కలిసి ఉన్నాయి. గూగుల్‌ ఆన్‌లైన్‌లో వర్డ్‌ప్రాసెసర్‌, స్పెడ్‌షీట్‌లను అందిస్తున్న విషయం తెలిసిందే. ఇక సన్‌ మైక్రోసిస్టమ్స్‌ కూడా 'స్టార్‌ఆఫీస్‌' పేరుతో ఓపెన్‌సోర్స్‌ డెస్క్‌టాప్‌ సాఫ్ట్‌వేర్‌ను అందజేస్తోంది. ఓపెన్‌ డాక్యుమెంట్‌ ఫార్మాట్‌ వెనకాల ఉన్న ప్రధాన కంపెనీలు కూడా ఈ మూడే. 		మార్పులే మార్గం 	మైక్రోసాఫ్ట్‌కు పోటీ కొత్త కాదు. కానీ తాజా పరిణామాలు మాత్రం ఆ సంస్థను తీవ్రంగా ఆలోచింపజేస్తున్నాయి. ప్రస్తుతం మైక్రోసాఫ్ట్‌ ఆఫీస్‌ సాఫ్ట్‌వేర్లను ఉపయోగిస్తున్న వారి సంఖ్య ప్రపంచ వ్యాప్తంగా 50 కోట్ల మంది. అదే విధంగా విండోస్‌ కూడా పీసీ ప్రపంచంలో ఏ ఆపరేటింగ్‌ సిస్టమ్‌కూ అందనంత ఎత్తులో ఉంది. ఈ నేపథ్యంలో అగ్రస్థానాన్ని కాపాడుకుంటూనే పోటీని ఎదుర్కొనే ప్రయత్నం చేస్తోంది మైక్రోసాఫ్ట్‌. తాజాగా తన ఔట్‌లుక్‌ ఈ మెయిల్‌ ప్రోగ్రామ్‌కు ఫోన్‌, వీడియో సౌకర్యాలను జోడించింది. వీటి ద్వారా ఈమెయిల్‌ చూస్తున్న వినియోగదారుడు అవతలివైపు వాళ్లు ఆన్‌లైన్‌లో అందుబాటులో ఉన్నారా లేరా అన్న విషయాన్ని గుర్తించవచ్చు. తద్వారా, వాళ్లతో తక్షణం ఫోన్‌లోగానీ, వీడియో కాన్ఫరెన్స్‌లోగానీ మాట్లాడవచ్చు. ఈ సౌకర్యాలను ప్రారంభిస్తూ, ''ఇది టైప్‌ రైటర్ల నుంచి వర్డ్‌ ప్రాసెసింగ్‌ సాఫ్ట్‌వేర్‌కు వెళ్లినంతటి మార్పు'' అని బిల్‌గేట్స్‌ అభివర్ణించారు. దీనిపై వినియోగదారుల స్పందన ఎలా ఉంటుందో వేచి చూడాల్సిందే. మైక్రోసాఫ్ట్‌కు సంతోషాన్నిచ్చే మరో పరిణామం యాపిల్‌ కొత్త ఆపరేటింగ్‌ సిస్టమ్‌. 		లెపార్డ్‌ పేరుతో యాపిల్‌ కొత్త ఆపరేటింగ్‌ సిస్టమ్‌ను రేపు అమెరికాలో విడుదల చేస్తోంది. 2001లో మొదలైన మ్యాక్‌ ఓఎస్‌ ఎక్స్‌కు ఇది ఆరవ అప్‌గ్రెడేషన్‌. ఈసారి 300 కొత్త మార్పులు ఉంటాయని యాపిల్‌ పేర్కొంది. వాటిల్లో అన్నింటికన్నా ప్రధానమైనది 'బూట్‌ క్యాప్‌'. దీని ద్వారా మ్యాక్‌లలో విండోస్‌ను ఉపయోగించుకోవచ్చు. మ్యాక్‌ వినియోగదారులకు ఇప్పటి వరకూ లేని సదుపాయం ఇది. ఈ కొత్త ఓఎస్‌తో మ్యాక్‌ల అమ్మకాలు బాగా పెరుగుతాయని యాపిల్‌ భావిస్తోంది. మరోవైపు, విండోస్‌కూ ఇది ప్రయోజనకరమైన విషయమే. విస్టా ఆశించిన స్థాయిలో విజయవంతం కాని నేపథ్యంలో చాలా మంది పాత ఎక్స్‌పీ వైపే మళ్లుతున్నారు. వీరిలో కొత్తగా మ్యాక్‌ వినియోగదారులు కూడా కలిసే అవకాశం ఉంది. 		ఐటీ దిగ్గజాల పోరు చిత్రం ఇదీ. దీంట్లో ఓడేదెవరో, గెలిచేదెవరో కాలమే నిర్ణయించినా పీసీ వినియోగదారులు మాత్రం సంతోషంగా ఉన్నారు. కారణం, కొత్త కొత్త సదుపాయాలు ఏ ఖర్చూ లేకుండా పీసీలోకి రావటం ఒకటైతే, ఉన్న సౌకర్యాలు మెరుగులు అద్దుకొని మరీ ప్రత్యక్షం కావటం మరొకటి. 	﻿మరణ ఘడియలు ముందే తెలుసు	చూడటానికి అల్పమైనవే కానీ, వాటికున్న సామర్థ్యం శాస్త్రవేత్తలను నివ్వెరపరుస్తోంది. మరణం సమీపించే విషయాన్ని చీమలు గుర్తిస్తున్నాయని ఒక పరిశోధనలో తేలింది. ఆ సమయంలో అవి ప్రమాదకరమైన పనులు  చేపడుతూ తోటి చీమలను కాపాడుతున్నాయి కూడా.	గబ్బిలాలు, చీమలు వంటి సామాజిక కీటకాల్లో పనులు చేయటానికి ప్రత్యేకంగా కొన్ని ఉంటాయి. ఆ శ్రామిక జీవుల్లో కూడా కచ్చితమైన శ్రమ విభజన కనిపిస్తుంది. చీమల విషయానికొస్తే, వయస్సును బట్టి అవి పనులను మార్చుకుంటాయి. ముసలి శ్రామిక చీమలు ఆహార సేకరణలో ప్రమాదకరమైన పనులు చేపడతాయి. యవ్వనంలో ఉన్నవేమో అంత ప్రమాదం లేని పనుల్లో మునిగిపోతాయి. ఈ శ్రమ విభజన ద్వారా తమ గుంపు ఆరోగ్యాన్ని అవి కాపాడుకుంటాయి (ఎక్కువగా యువ చీమలు ఉంటే గుంపు ఎక్కువకాలంపాటు ఉనికిలో ఉంటుంది). పనిలో ఈ విభజనకు కారణం ఏమిటన్నది ఇప్పటి వరకూ ఎవరికీ తెలియదు. వయస్సుతోపాటు వచ్చే శారీరక మార్పులా, మరింకేమైనానా అన్నదీ స్పష్టం కాలేదు. ఈ నేపథ్యంలో పోలండ్‌లోని జాగిలోనియన్‌ విశ్వవిద్యాలయానికి చెందిన డేవిడ్‌ మోరాన్‌ తన సహచరులతో కలిసి చీమలపై కొన్ని ప్రయోగాలు జరిపారు. వీటి ద్వారా అసలు మిస్టరీ వీడకున్నా చీమల శ్రమవిభజనకు కారణం వయసు కాదని తెలిసింది. 	11 కాలనీలు 	డేవిడ్‌ బృందం తమ పరిశోధనల కోసం 'మిర్మికా స్కాబ్రినోడిస్‌' అనే చీమలను ఎంచుకుంది. అది కూడా ఆ జాతి చీమల్లో యవ్వనంలో ఉన్న వాటిని మాత్రమే తీసుకున్నారు. వాటితో 11 కాలనీలను ఏర్పాటు చేశారు. ఆ తర్వాత ప్రతీ కాలనీలో ఉన్న సగం చీమల జీవితకాలాన్ని కృత్రిమంగా తగ్గించారు. దీనికోసం రెండు పద్ధతులను పాటించారు. కార్బన్‌డయాక్సైడ్‌ ప్రభావానికి గురి చేయటం ద్వారా కొన్ని చీమల నాడీ వ్యవస్థను దెబ్బ తీశారు. మరికొన్నింటికేమో, చిన్న గాయాలు చేసి సూక్ష్మక్రిములు (ఇన్ఫెక్షన్‌) సోకేటట్టు చేశారు. ఈ విధంగా ఆరోగ్యం దెబ్బతిన్న చీమలను గుర్తించటానికి వాటిపై ఒక రంగు కూడా వేశారు. ఆ తర్వాత ఐదువారాల పాటు వాటి కదలికలను పరిశీలించారు. దీనిద్వారా, రంగు చీమలు ప్రమాదకరమైన పనులను చేపట్టటంలో ముందుంటున్నాయని తేలింది. అంతేకాదు, ఆరోగ్యం ఎంత ఎక్కువగా దెబ్బతింటే ఆ చీమలు అంత ఎక్కువగా ప్రమాదాలను ఎదుర్కొంటున్నాయి. అంటే, మరణం సమీపిస్తున్న విషయాన్ని చీమలు స్పష్టంగా గుర్తిస్తున్నాయని అందుకే అవి అలా వ్యవహరిస్తున్నాయని డేవిడ్‌ పేర్కొన్నారు. అయితే ఈ సామర్థ్యం కార్బన్‌డయాక్సైడ్‌ ప్రభావానికి గురైన చీమల్లోనే ఎక్కువగా కనిపించిందని, గాయాలపాలైన వాటిలో అంతగా లేదని ఆయన చెప్పారు. ఈ పరిశోధన ద్వారా చీమల్లో శ్రమవిభజన అన్నది వయస్సుపైనే ఆధారపడిన అంశం కాదని, జీవిత కాలం కూడా ముఖ్య పాత్ర పోషిస్తుందని తేలింది. 	చీమల్లో ఉన్న ఆ సామర్థ్యం, ఆ త్యాగగుణం మనకూ వస్తే మన సమాజం ఎంత అద్భుతంగా తయారవుతుందో కదూ. 	﻿రోదసిలో నమాజ్‌	అంతరిక్షంలో ప్రయోగాలు జరిపే ముస్లిం వ్యోమగాముల మతవిధుల కోసం మలేషియా ప్రభుత్వం ఒక పుస్తకాన్ని రూపొందించింది. ప్రార్థన సమయంలో మక్కా ఏ వైపున ఉందో ఎలా తెలుసుకోవాలి? ఏ సమయాల్లో ప్రార్థన చేయాలి? ఉపవాస దీక్షను ఎలా పాటించాలి? తదితర అంశాలలో ఈ పుస్తకం ఉపయోగపడుతుంది. అంతర్జాతీయ అంతరిక్ష కేంద్రానికి మలేషియా తొలిసారిగా తమ దేశ వ్యోమగామిని పంపించిన నేపథ్యంలో ఈ పుస్తకాన్ని తయారు చేసింది. తమ వ్యోమగామి, మత విధులు ఎలా నెరవేర్చాలి అన్న చింత లేకుండా లక్ష్యాలపై పూర్తిగా మనసు లగ్నం చేయటం కోసం దీనిని రూపొందించామని ఆ దేశ మత వ్యవహారాల మంత్రి అబ్దుల్లా పేర్కొన్నారు. 18 పేజీల ఈ పుస్తకాన్ని ఇంగ్లిష్‌, రష్యన్‌, అరబిక్‌తోపాటు ఇతర భాషల్లోకి కూడా అనువదిస్తామని, భవిష్యత్తులో ముస్లిం వ్యోమగాములకు ఉపయోగపడుతుందని ఆయన చెప్పారు. 	--------------------------------------------------------------------------------		అన్‌లైన్‌ ఫొటో ఎడిటింగ్‌	మీకు ఇంటర్నెట్‌ కనెక్షన్‌ ఉందా? అయితే, మీ ఫోటోలను మీరే ఎడిట్‌ చేసుకోవచ్చు. 'రిసైజర్‌' అనే కంపెనీ www.rsizr.com వెబ్‌సైట్‌ ద్వారా ఆన్‌లైన్‌ ఫోటో ఎడిటింగ్‌ సాఫ్ట్‌వేర్‌ను నెటిజన్లకు అందజేస్తోంది. ఆడోబ్‌ ఫొటోషాప్‌ను పోలి ఉండే ఈ సాఫ్ట్‌వేర్‌ ద్వారా కొద్దిపాటి క్వాలిటీ తేడాతో ఫొటో పొడవు, వెడల్పులను మార్పు చేసుకోవచ్చు. అయితే దీనికున్న ప్రత్యేకత ఏమంటే, ఫొటో సైజును మార్చినప్పుడు రిజల్యుషన్‌లో తేడా రాకుండా పిక్సల్స్‌ని మార్పులు చేయడం. అంటే, ఫొటో సైజును పెంచినప్పుడు కొన్ని పిక్సల్స్‌ని జతపరచడం, తగ్గించినప్పుడు కొన్ని పిక్సల్స్‌ని తొలగించడం చేస్తుంది. క్రాఫ్‌, ఎరైజ్‌ లాంటి ఇతర ఆప్షన్లను కూడా ఇందులో పొందుపరిచారు. ఎడోబ్‌ సిస్టమ్స్‌కు చెందిన షాయ్‌ అవిడాన్‌, క్రేంబ్రిడ్జ్‌ రిసెర్చ్‌ లాబ్స్‌కు చెందిన అరియల్‌ షామిర్‌ సంయుక్తంగా దీన్ని తయారు చేసి ఆగస్టులో ప్రోగ్రాం ఆల్గారిథమ్‌ను యూట్యూబ్‌లో పోస్ట్‌ చేశారు. దీన్ని గమనించిన విల్‌టిసుయ్‌ అనే వ్యక్తి ఫ్లాష్‌ ప్రోగ్రామింగ్‌ ద్వారా మార్పులు చేసి సెప్టెంబర్‌లో నెట్‌ ద్వారా అందరికీ అందుబాటులోకి తెచ్చాడు. ఎడోబ్‌ ఫొటోషాప్‌ను ప్లగ్‌-ఇన్‌గా దీనిలో పొందుపరిచాడు	﻿'పిల్లచేష్ట'లకు చెక్‌	కంప్యూటర్‌, పిల్లలకు విజ్ఞానాన్ని అందించటం ఎంత నిజమో... తప్పుదోవ పట్టించటం కూడా అంతే నిజం. గేమ్స్‌, ఇంటర్నెట్‌ అంటూ పిల్ల పిడుగులు పీసీపైనే తమ ఖాళీ సమయాన్ని వెచ్చించడానికి ఇష్టపడుతుంటారు. కానీ, నెట్‌లో బోలెడన్ని మోసాలు, అశ్లీల సైట్లు, హింసతో కూడుకున్న గేమ్‌లు. వీటి నుంచి పిల్లలను దూరంగా ఉంచాలంటే వారిపై ఓ కన్నేసి ఉంచడం తల్లిదండ్రులకు తప్పనిసరి. ఈ విషయంలో సాయపడే సాఫ్ట్‌వేర్లు నెట్‌లో ఎన్నో ...	ఫోన్‌కాల్‌ ద్వారా సమాచారం 	మీ పిల్లలు మీరు నిర్దేశించిన గీతను దాటి ఇంటర్నెట్‌లో విహరిస్తుంటే ఫోన్‌, ఈమెయిల్‌ ద్వారా మీకు హెచ్చరికలు పంపే సాఫ్ట్‌వేర్లున్నాయి.www.cyberpatrol.com, www.internetsafety.com/safe-eyes వెబ్‌సైట్ల నుంచి వాటిని డౌన్‌లోడ్‌ చేసుకోవచ్చు. వీటి ఖరీదు 40 డాలర్లు (సుమారు రూ.1600). 	మానిటర్‌ స్విచాఫ్‌ 	పిల్లలు మీరు కేటాయించిన దాని కన్నా అధిక సమయం గడుపుతుంటే మానిటర్‌ దానంతట అదే స్విచాఫ్‌ అయ్యేలా చేస్తుంది పీసీ మోడరేటర్‌. దీన్ని www.pcmoderator.com వెబ్‌సైట్‌ నుంచి డౌన్‌లోడ్‌ చేసుకోవచ్చు. అయితే, మీ మానిటర్‌కి VGA Portసపోర్ట్‌ ఉంటేనే ఈ సాఫ్ట్‌వేర్‌ను ఉపయోగించుకోవటం సాధ్యమవుతుంది. 		నిఘా 	కంప్యూటర్‌ మీద మీ పిల్లలు ఏం చేశారో తెలుసుకోవాలంటే స్పెక్టర్‌ప్రొవైపు చూడాల్సిందే.www.spectorsoft.com లో లభించే ఈ సాఫ్ట్‌వేర్‌, పిల్లలు పీసీ మీద ఎంత సేపు గడిపారు, ఏయే సైట్లు చూశారు, ఏ గేమ్‌లు ఆడారు వంటి వివరాలన్నింటినీ పూసగుచ్చినట్టుగా మీకు వివరిస్తుంది. మీరు చెప్పినట్టుగా పిల్లలు నడుచుకుంటున్నారా లేదా అన్నది పరీక్షించటానికి దీన్ని ఉపయోగించవచ్చు. 		ముందే హెచ్చరిక 	పీసీ లాకప్‌ సాఫ్ట్‌వేర్‌తో వారంలో ఎన్ని రోజులు, ఎన్ని గంటలు పీసీని వాడుకోవచ్చో నిర్దేశించవచ్చు. షట్‌డౌన్‌ అయ్యే ముందు వాయిస్‌ ద్వారా ఎలర్ట్‌ చేయటం దీనిలో ఉన్న ప్రత్యేకత. పిల్లలు రాత్రంతా కంప్యూటర్‌తోనే గడపకుండా దీనిద్వారా నివారించవచ్చు. ఈ సాఫ్ట్‌వేర్‌www.aquariussoft.com/pc-lock-up లో లభిస్తుంది. 	  		విస్టా : అన్నీ సిద్ధం	కొత్తగా వస్తున్న ఆపరేటింగ్‌ సిస్టమ్‌లలో పేరెంటల్‌ కంట్రోల్స్‌ ఒక భాగంగా ఉంటున్నాయి. విస్టానే ఉదాహరణగా తీసుకుంటే, దాంట్లో ఉన్న కంట్రోల్స్‌తో పిల్లలు పీసీని నిర్ణీత సమయంలోనే ఉపయోగించేలా చూడవచ్చు. ఇంటర్నెట్‌ని వినియోగిస్తున్నప్పుడు ఏ వెబ్‌సైట్లు ఓపెన్‌ చెయ్యాలనేది నిర్దేశించవచ్చు. మీరు దగ్గర లేకున్నా కంప్యూటర్‌పై పిల్లలు ఏం చేశారనేది ఒక నివేదిక రూపంలో పొందవచ్చు. అంతేకాదు, గేమ్స్‌ విషయంలో కూడా వేటిని ఆడాలో, వేటిని ఆడకూడదో తెలియజేసే బ్లాకింగ్‌ సౌకర్యం కూడా దీంట్లో ఉండటం విశేషం. 	విస్టా పేరెంటల్‌ కంట్రోల్స్‌ను ఈ విధంగా ఉపయోగించుకోవచ్చు 	﻿పీసీలో 10 లక్షల పాటలు	మీ పీసీలో 10 లక్షల పాటలను స్టోర్‌ చేసుకునే రోజులు భవిష్యత్తులో రానున్నాయి. జపాన్‌ కంపెనీ హిటాచీ టెరాబైట్‌ హార్డ్‌డ్రైవ్‌ల తయారీ దిశగా ముందంజ వేసింది. నానో టెక్నాలజీ ద్వారా హార్డ్‌డ్రైవ్‌ రీడ్‌రైట్‌ హెడ్‌ను అత్యంత సూక్ష్మంగా రూపొందించింది. ఈ హెడ్‌ సైజు మనిషి వెంట్రుక వ్యాసంకన్నా 2,000 రెట్లు తక్కువగా ఉంది. దీనిద్వారా 2011 నాటికి నాలుగు టెరాబైట్ల స్టోరేజీ సామర్థ్యం ఉన్న పీసీ హార్డ్‌డ్రైవ్‌ను, 1 టెరాబైట్‌ ల్యాప్‌టాప్‌ను రూపొందిస్తామని హిటాచీ ప్రకటించింది. ప్రస్తుతం మనం వాడుతున్న హార్డ్‌డిస్కుల్లో ఒక చదరపు అంగుళానికి 200 గిగాబిట్ల సమాచారం పడితే, హిటాచీ అభివృద్ధి చేస్తున్న టెక్నాలజీ ద్వారా 1 టెరాబిట్‌ సమాచారాన్ని నిక్షిప్తం చేయవచ్చు. హిటాచీ టెక్నాలజీలో గెయింట్‌ మ్యాగ్నెటో రెసిస్టెన్స్‌ అనే ప్రక్రియ కీలకపాత్ర వహించటం విశేషం. సున్నితమైన రీడింగ్‌టూల్స్‌ తయారీకి పునాదిలా పని చేసిన ఈ ప్రక్రియను కనుక్కున్న శాస్త్రవేత్తలకు ఈ ఏడాది భౌతికశాస్త్రం నోబెల్‌ బహుమతి లభించింది.	﻿యాపిల్‌ మ్యాక్‌ ఓఎస్‌ ఎక్స్‌ ఆపరేటింగ్‌ సిస్టమ్‌ కొత్త వర్షన్‌ లెపర్డ్‌ పేరుతో విడుదలైంది. దీంట్లో 300 మార్పులను ప్రవేశపెట్టామని యాపిల్‌  ప్రకటించింది. మరి, వాటిలో మ్యాక్‌ ప్రియులను అలరించేవి ఏవో చూద్దామా!	కాలం వెనక్కి	లెపర్డ్‌లో ఉన్న అతి ముఖ్యమైన అంశం టైమ్‌ మెషిన్‌. దీని ద్వారా, డిలీట్‌ అయిన ఫైల్స్‌, అడ్రస్‌ బుక్‌, ఫొటోలు... వేటినైనా సరే తిరిగి రాబట్టుకోవచ్చు. మ్యాక్‌పై గతంలో ఏ రోజు ఏం చేశామనేది తెలుసుకోవచ్చు. 'టైమ్‌లైన్‌' అనే ఆప్షన్‌పై క్లిక్‌ చేయగానే ఆపరేటింగ్‌ సిస్టమ్‌ను లోడ్‌ చేసినప్పటి నుంచీ ఇప్పటి వరకూ డిలీట్‌ చేసిన అన్ని ఫైల్స్‌ని చూపిస్తుంది. అలాగే, మనకు నచ్చిన వాటిని టైమ్‌ మెషీన్‌లో పొందుపరచడం ద్వారా వాటి బ్యాకప్‌ను పొందవచ్చు. ఉదాహరణకు అడ్రస్‌ బుక్‌ మొత్తాన్ని కాకుండా కొన్ని అడ్రస్‌లను మాత్రమే బ్యాకప్‌ చేసుకోవచ్చు. ఇక మ్యాక్‌లను నెట్‌వర్క్‌ ద్వారా అనుసంధానించిన సందర్భంలోనైతే, సర్వర్‌లో ఉండే బ్యాకప్‌లో ఒక్కో మ్యాక్‌కు సంబంధించిన ఫైల్స్‌ నిక్షిప్తమవుతాయి. దీనికోసం సర్వర్లో ఒక్కో మ్యాక్‌కూ ప్రత్యేకంగా ఒక సబ్‌ఫోల్డర్‌ ఏర్పడుతుంది. 	డిలీట్‌ చేసిన వాటిని తిరిగి తెచ్చుకోవటంలోనే కాదు, హార్డ్‌డ్రైవ్‌ ఫెయిల్‌ అయిన సందర్భంలోనూ టైమ్‌మెషిన్‌ ఆదుకుంటుంది. ఓఎస్‌ని తిరిగి ఇన్‌స్టాల్‌ చేయడం ద్వారా డేటాని బ్యాకప్‌ చేసుకోవచ్చు. అయితే, టైమ్‌మెషిన్‌లో ఇన్ని సౌకర్యాలున్నప్పటికీ ఒక ప్రతికూలత కూడా లేకపోలేదు. టైమ్‌మెషిన్‌లో ఉండే ఫైళ్లను డిలీట్‌ చేయటం సాధ్యం కాదు. విచిత్రమేమిటంటే, మ్యాక్‌లో ఒక ఫైల్‌ను డిలీట్‌ చేసి ట్రాష్‌లోకి పంపించవచ్చు. చివరికి ట్రాష్‌ను కూడా క్లియర్‌ చేసి ఫైళ్ల వివరాలు మ్యాక్‌లో లేకుండా చేయవచ్చు. కానీ, టైమ్‌మెషిన్‌ నుంచి ఆ వివరాలు తొలగించటం మాత్రం వీలు కాదు. అంటే, మ్యాక్‌పై మీరు చేసిన పని వివరాలన్నీ చక్కగా కనిపిస్తుంటాయన్నమాట. ఆ వివరాలు ఎవరి కంటా పడకూడదు అనుకున్నప్పుడు ఇది ఒక సమస్య అయి కూర్చుంటుంది. ఇటువంటి అనుకూల ప్రతికూలతలున్న టైమ్‌మెషిన్‌తో పని చేయించుకోవాలంటే తగిన ఎక్స్‌టర్నల్‌ హార్డ్‌డ్రైవ్‌ తప్పనిసరి అన్నది గుర్తుంచుకోవాలి.	 	విండోస్‌తో చెలిమి	లెపర్డ్‌తో మ్యాక్‌, విండోస్‌ల మధ్య వారధి ఏర్పడింది. దీంట్లో ఉన్న బూట్‌క్యాంప్‌ ద్వారా విండోస్‌ను మ్యాక్‌లో రన్‌ చేయటం వీలవుతుంది. కాకపోతే, రెండు ఆపరేటింగ్‌ సిస్టమ్‌లను ఒకేసారి పని చేయించటం సాధ్యం కాదు. మ్యాక్‌ను, విండోస్‌ను ఇష్టపడే వాళ్లకు బూట్‌క్యాంప్‌ ఒక వరమని చెప్పవచ్చు. 	చంద్రునిపైనుంచి చాటింగ్‌	వేర్వేరు పనులకు వేర్వేరు విర్చువల్‌ డెస్క్‌టాప్‌లను తయారుచేసుకునే సదుపాయాన్ని అందిస్తుంది స్పేసెస్‌. ఉదాహరణకు, మీ స్నేహితునితో వీడియో చాటింగ్‌ చేస్తున్నప్పుడు మీరు చంద్రునిపైనుంచి మాట్లాడుతున్నట్టుగా విజువల్స్‌, గ్రాఫిక్స్‌ను సెట్‌చేసుకోవచ్చు. తాజ్‌ మహల్‌, చైనాగోడ, ఈజిప్టు పిరమిడ్లు వంటి వాటినీ ఉపయోగించుకోవచ్చు. ఇప్పటివరకూ లైనక్స్‌కు మాత్రమే పరిమితమైన ఈ ఫీచర్‌ను లెపర్డ్‌లోనూ ప్రవేశపెట్టారు. 	తలుపు తీయకుండానే...	సిస్టమ్‌లో ఎన్నో ఫైళ్లను, ఫొటోలను, వీడియోలను సేవ్‌ చేస్తుంటాం. కొన్ని రోజుల తర్వాత చూస్తే, వాటిల్లో ఏముందనేది ఒపెన్‌ చేస్తేగానీ తెలియదు. ఇలా ఒక్కో దాన్నీ ఒపెన్‌ చేస్తూ వెళితే మనకు కావలసింది దొరకటానికి బోలెడంత సమయం పడుతుంది. దీనికి పరిష్కారం క్విక్‌లుక్‌. దీని సాయంతో వర్డ్‌ డాక్యుమెంట్‌, పీడీఎఫ్‌, వీడియో... ఏదైనా సరే ఒపెన్‌ చేయకుండానే దాంట్లో ఉన్న విషయాలను తెలుసుకోవచ్చు. 	ఐచాట్‌	మీరు జరిపే ప్రతీ చాటింగ్‌నూ ఒక ప్రత్యేకమైన సందర్భంగా మలుచుకునేలా ఐచాట్‌ను తీర్చిదిద్దారు. ముందు చెప్పుకున్నట్టుగా ఏ ఈఫిల్‌ టవర్‌ మీద నుంచో, ఎవరెస్ట్‌ శిఖరంపైనుంచో మాట్లాడినట్టు బ్యాక్‌గ్రౌండ్‌ సెట్‌ చేసుకోవచ్చు. అన్నింటికన్నా ముఖ్యమైన విషయం, మీ డెస్క్‌టాప్‌ను మీ స్నేహితునితో పంచుకోవచ్చు. అలాగే, వారి పీసీని మీరు షేర్‌ చేసుకోవచ్చు. అంటే, ఇద్దరూ కలిసి వెబ్‌ బ్రౌజ్‌ చేయటం, వీడియోగేమ్స్‌ ఆడటం వంటివి సాధ్యమవుతాయి. ఇక మీరు జరిపే వీడియో, ఆడియో సంభాషణలన్నింటినీ రికార్డు చేసుకోవచ్చు కూడా. ఐచాట్‌లో ఇలాంటి కొత్త మార్పులు అనేకం. 	పిల్లలపై నియంత్రణ	లెపర్డ్‌లో ఉన్న పేరెంటల్‌ కంట్రోల్స్‌ ద్వారా తల్లిదండ్రులు తమ పిల్లల్ని కట్టడి చేయటం సాధ్యమవుతుంది. వారంలో, వారాంతాల్లో పిల్లలు సిస్టమ్‌ను ఎన్ని గంటలు ఉపయోగించుకోవాలనేది ముందుగానే నిర్ణయించవచ్చు. రాత్రి వేళల్లో నిద్ర మానుకొని పీసీమీదే దృష్టిపెట్టకుండా ఒక నిర్ణీత సమయానికి అలారంను సెట్‌ చేయవచ్చు. అలాగే, వద్దనుకున్న వెబ్‌సైట్లను వెబ్‌ బ్రౌజర్‌ను లోడ్‌ చేస్తున్నప్పుడే బ్లాక్‌ చేసే సదుపాయమూ దీంట్లో ఉంది. పిల్లలు ఎవరితో చాట్‌ చెయ్యాలి, ఎవరికి మెయిల్స్‌ పంపాలి అన్న విషయాలనూ తల్లిదండ్రులే నిర్ణయించవచ్చు. ఈ నియంత్రణ రేఖలను దాటే ప్రయత్నాలు జరిగితే ఆ విషయాన్ని కూడా మెయిల్‌ ద్వారా తెలియజేస్తుంది. 	పాతది చాలు	ఆపరేటింగ్‌ సిస్టమ్‌ కొత్తది కదా అని మీ మ్యాక్‌ను అప్‌గ్రేడ్‌ చేయాల్సిన పని లేదని నిపుణులు అంటున్నారు. గత ఆపరేటింగ్‌ సిస్టమ్‌ను ఉపయోగిస్తున్న మ్యాక్‌ పౖౖెనే లెపర్డ్‌నూ వాడుకోవచ్చని, మ్యాక్‌ వేగంగా పని చేస్తుందని భరోసా ఇస్తున్నారు. 	మరికొన్ని	* మ్యాక్‌ను టెలివిజన్‌తో అనుసంధానించి సిస్టమ్‌లో ఉన్న డీవీడీలను టీవీలో చూడవచ్చు. 	* ఎప్పుడూ చూసే ఫైల్‌ నేమ్స్‌, థంబ్‌నెయిల్స్‌ కాకుండా కవర్‌ఫ్లో అనే కొత్త అంశాన్ని తీసుకొచ్చింది లెపర్డ్‌. ఇది ఫైళ్లలో ఉన్న అంశాలను చూపిస్తుంది. అంటే, ఇది క్విక్‌లుక్‌లాంటిదే కానీ అన్ని ఫైళ్లను ఒకేసారి కళ్ల ముందుంచుతుంది. 	* కొత్తగా వచ్చే మ్యాక్‌లలో లెపర్డ్‌ ఉంటోంది. మీ దగ్గరున్న మ్యాక్‌లోనే లెపర్డ్‌ను ఇన్‌స్టాల్‌ చేసుకోవాలంటే దాన్ని ప్రత్యేకంగా కొనుక్కోవాల్సిందే. సింగిల్‌ యూజర్‌ ఎడిషన్‌ ధర దాదాపు రూ.5 వేలు. ఐదుగురు యూజర్లను అనుమతించే ఫ్యామిలీప్యాక్‌ అయితే రూ.8 వేలు ఉంది. 	﻿చాటింగ్‌కు కొత్త వేదిక	ఇంటర్నెట్‌ చాటింగ్‌... టెక్ట్స్‌తో ప్రారంభమైన దీని ప్రస్థానం నేడు లైవ్‌ వీడియో చాటింగ్‌ వరకూ చేరింది. యాహూ మెసెంజర్‌, స్కైపీ వంటివి నెటిజన్ల ప్రియ నేస్తాలైనాయి. అయితే, వీటన్నటి కంటే భిన్నంగా వీడియో చాటింగ్‌ని తీసుకొస్తోంది టోక్‌బాక్స్‌. 	ప్రస్తుతం వినియోగంలో ఉన్న చాటింగ్‌ సైట్లలో దేన్ని తీసుకున్నా, పీసీలోకి ఆ సైట్‌ తాలూకు సాఫ్ట్‌వేర్‌ను డౌన్‌లోడ్‌ చేసుకుంటేగానీ పని ప్రారంభించలేం. ఏఓఎల్‌ కంపెనీ ఏఐఎం, స్కైపీ, యాహూ మెసెంజర్‌... దేనికైనా ఇది వర్తిస్తుంది, ఒక్క టోక్‌బాక్స్‌కు తప్ప. www.tokbox.com వెబ్‌సైట్‌లోకి వెళ్లి మీ వివరాలతో ఎకౌంట్‌ ఒపెన్‌ చేసుకుంటే చాలు. ఇక అక్కడి నుంచే ఒక్క క్లిక్‌తో చాటింగ్‌ ప్రారంభించవచ్చు. మరో విశేషం ఏమిటంటే, మీరు కలుద్దామనుకుంటున్న స్నేహితుడు ఆన్‌లైన్‌లో లేకపోతే ఐదు నిమిషాల వ్యవధి ఉన్న మీ వీడియోను పోస్ట్‌ చేయవచ్చు. మీ మిత్రుడు తర్వాత దాన్ని చూసి స్పందించే అవకాశం ఉంటుంది. అంటే, ఆన్‌లైన్‌లో ఒకరు లేకపోయినా మరొకరు సమాచారాన్ని పంపించవచ్చన్నమాట. టోక్‌బాక్స్‌ అందించే మరో ప్రత్యేక సదుపాయం, సోషల్‌ వెబ్‌సైట్లతో అనుసంధానం. మైస్పేస్‌, ఫేస్‌బుక్‌ వంటి సైట్లను మీరు వినియోగిస్తుంటే, మీ పేజీలో టోక్‌బాక్స్‌ మోడ్యూల్‌ను ఏర్పాటు చేసుకోవచ్చు. దానిద్వారా, అక్కడి నుంచే మీ మిత్రులతో ముఖాముఖి జరపవచ్చు. ప్రస్తుతం బీటావర్షన్‌లో ఉన్న టోక్‌బాక్స్‌ ఉచితంగా సేవలను అందిస్తోంది. 		నేపథ్యం యూట్యూబ్‌దే 	వెబ్‌ ప్రపంచానికి టోక్‌బాక్స్‌ కొత్తదేగానీ, దాని వెనక ఉన్న వాళ్లు మాత్రం పాతవాళ్లే. యూట్యూబ్‌ రూపకర్తల్లో ఒకరైన జావెద్‌ కరీమ్‌ టోక్‌బాక్స్‌ రూపకల్పనలో ప్రముఖ పాత్ర పోషించారు. అలాగే, యూట్యూబ్‌కు ఆర్థిక మద్దతును అందించి దాని ఆవిర్భావంలో ముఖ్య భూమిక నిర్వహించిన సీక్వియా కాపిటల్‌ కంపెనీ టోక్‌బాక్స్‌లోనూ పెట్టుబడులు పెడుతోంది. అలాగే, తొలిదశలో గూగుల్‌కు సలహాదారుగా పనిచేసిన రాజీవ్‌ మోత్వానీ కూడా ఈ కంపెనీలో కౌన్సెలర్‌గా బాధ్యతలు నిర్వహిస్తున్నారు. వీరందరినీ ఒక చోట చేర్చిన వ్యక్తి సెర్జీ ఫగుట్‌. రష్యాకు చెందిన 21 ఏళ్ల కంప్యూటర్‌ మేధావి సెర్జీ తన స్నేహితుడు రొన్‌హాస్‌ (28 ఏళ్లు)తో కలిసి టోక్‌బాక్స్‌ను స్థాపించాడు. గూగుల్‌, యూట్యూబ్‌లాగా ఇదీ ఒక కొత్త ట్రెండ్‌ను సృష్టిస్తుందన్న ధీమాతో ఉన్నాడు. 	﻿బాలరాజును బలిగొన్నది ప్రమాదమే	3000 ఏళ్ల క్రితం ఈజిప్టును పాలించిన బాలరాజు టుటన్‌ఖమున్‌ మరణం వెనకాల ఉన్న చిక్కుముడి చివరికి విడిపోయింది. ప్రమాదవశాత్తు రథంపైనుంచి పడిపోవటం వల్లనే అతడు మరణించాడని శాస్త్రవేత్తలు చెబుతున్నారు.	ప్రపంచ పురావస్తు (ఆర్కియాలజీ) పరిశోధనల చరిత్రలో టుటన్‌ఖమున్‌ది ఆసక్తికరమైన అధ్యాయం. 1922లో బ్రిటన్‌ పురావస్తు పరిశోధకుడు హోవర్డ్‌ కార్టర్‌ టుటన్‌ఖమున్‌ సమాధిని కనుక్కున్నారు. దాంట్లో లభించిన అద్భుతమైన కళాఖండాలు, బంగారు ఆభరణాలు, వజ్ర వైఢూర్యాలు యావత్‌ ప్రపంచాన్ని సమ్మోహపరిచాయి. టుటన్‌ఖమున్‌ మమ్మీపై అప్పటి నుంచి పరిశోధనలు మొదలైనాయి. బాల్యంలోనే అతను చనిపోవటానికి అంతఃపుర కుట్రలే కారణం అయి ఉంటాయని తొలుత భావించారు. 1968లో తీసిన ఎక్స్‌రే రిపోర్టులు కూడా ఈ అభిప్రాయాన్ని బలపరిచాయి. ఈ నివేదికల్లో, పుర్రె అడుగు భాగం ఉబ్బిపోయి కనిపించింది. తలమీద బలంగా కొట్టి హత్య చేశారని అందరూ అనుకున్నారు. ఈ విధంగా బాలరాజు మరణం మిస్టరీగానే మిగిలిపోయింది. అయితే, తాజాగా జరిగిన పరిశోధనలు టుటన్‌ఖమున్‌ది హత్య కాదని తేల్చి చెబుతున్నాయి. 	విరిగిన కాలే ప్రాణం తీసింది 	సిటీస్కాన్‌తో నిర్వహించిన పరీక్షల్లో టుటన్‌ఖమున్‌ కుడికాలు విరిగిపోయిందని తేలింది. మోకాలిపై భాగంలో అయిన ఈ గాయంతో రక్తం విషతుల్యమై చనిపోయి ఉంటాడని కైరో మ్యూజియం శాస్త్రవేత్త డాక్టర్‌ నాదియా లోక్మా అభిప్రాయపడుతున్నారు. ఇంతకూ ఆ గాయం ఎందుకైంది అన్న ప్రశ్నకు, వేటకు వెళ్లినప్పుడు రథం పడిపోవటం వల్లేనని ఆవిడ సమాధానమిస్తున్నారు. దీనికి ఆవిడ చూపుతున్న ఆధారాలు ఏమిటంటే, సమాధిలో లభించిన రథాలు, వందలాది బాణాలు. వీటిని సమాధిలో అలంకారం కోసం ఉంచలేదని, గతంలో వాడారని అది కూడా యుద్ధాల్లో కాకుండా వేటలో ఉపయోగించారని ఇటీవలి పరిశోధనల్లో తెలిసింది. అంతేగాక, టుటన్‌ఖమున్‌ సమాధిలో ఒక కవచం కూడా గతంలో లభ్యమైంది. వేటకు వెళ్లినప్పుడు ఉదరభాగంలో దీన్ని ధరించేవారు. దీనిద్వారా కూడా అతనికి వేటకు వెళ్లే అలవాటు ఉండేదని తెలుస్తోంది. 		గుట్టు విప్పిన పూలదండ 	నాదియా చెప్పే వాదనకు వూతమిచ్చే మరో ఆధారం, టుటన్‌ఖమున్‌ మెడ చుట్టూ ఉన్న పూల దండ అవశేషాలు. వృక్షశాస్త్రవేత్తలు జరిపిన అధ్యయనంలో, కార్న్‌ ఫ్లవర్స్‌, మేవీడ్స్‌ పూలను ఉపయోగించి ఆ దండను తయారుచేశారని తెలిసింది. ఈ రెండు రకాల పూలు ఈజిప్టులో మార్చి, ఏప్రిల్‌లో మాత్రమే పూస్తాయి. శవాన్ని మమ్మీలా రూపొందించటానికి ప్రాచీన ఈజిప్టులో 70 రోజులు పట్టేది. అంటే, మార్చికి రెండు నెలల ముందు టుటన్‌ఖమున్‌ మరణించి ఉంటాడు. అది డిసెంబర్‌గానీ, జనవరిగానీ అయి ఉండవచ్చని రాయల్‌ హార్టీకల్చరల్‌ సొసైటీకి చెందిన నీగెల్‌ హెప్పర్‌ అంటున్నారు. ప్రాచీన ఈజిప్టు చరిత్ర ప్రకారం, ఈ సమయంలోనే చలికాలపు వేట జరిగేది. ఈ నేపథ్యమూ, లభించిన ఆధారాలూ... టుటన్‌ఖమున్‌ మృతికి ప్రమాదమే కారణమని వెల్లడిస్తున్నాయి. ఈజిప్టు పురావస్తు సంపద సుప్రీం కౌన్సిల్‌ ప్రధాన కార్యదర్శి జాహి హవస్‌ కూడా ఈ విషయాన్నే ఒక టీవీ ఇంటర్వ్యూ సందర్భంగా ధృవీకరించారు. మొత్తానికి పురావస్తు పరిశోధనలకే సవాల్‌గా నిలిచిన బాలరాజు మరణం చిక్కుముడి విడిపోయింది. అదొక్కటే కాదు, యువకులందరిలాగే టుటన్‌ఖమున్‌ కూడా చురుకైనవాడనీ, ధైర్యవంతుడనీ ఈ పరిశోధనలు వెల్లడించాయి. రాచబిడ్డ కాబట్టి టుటన్‌ఖమున్‌ అత్యంత కోమలంగా పెరిగి ఉంటాడని చరిత్రకారులు ఇప్పటి వరకూ భావించేవారు.	﻿వీడిన అజ్ఞాతం	దాదాపు మూడున్నర వేల ఏళ్ల అజ్ఞాతాన్ని ముగించుకొని టూటెన్‌ ఖామెన్‌ ప్రపంచం ముందుకొచ్చాడు. ఎప్పటిలాగే ఈసారి కూడా అటు శాస్త్రవేత్తల నుంచీ ఇటు సాధారణ ప్రజల వరకూ  అందరి దృష్టినీ తన వైపు తిప్పుకున్నాడు.	1922లో టూటెన్‌ ఖామెన్‌ సమాధి బయటపడిన తర్వాత దానిలోని మమ్మీని చూసిన వారి సంఖ్య ఇప్పటి వరకూ యాభైకి మించదు. కేవలం కొద్ది మంది శాస్త్రవేత్తలకు మాత్రమే దొరికిన ఆ అరుదైన అవకాశం ఇప్పుడు అందరికీ లభించింది. ఈజిప్టు పురావస్తు పరిశోధకులు, టూటెన్‌ ఖామెన్‌ మమ్మీని బంగారు శవపేటిక నుంచి తొలగించి సీలు వేసిన గాజు పెట్టెలో భద్రపరిచారు. టూటెన్‌ను చూసేందుకు వస్తున్న సందర్శకుల సంఖ్య ఏటేటా వృద్ధి చెందుతున్న కారణంగా, సమాధిలో వేడి, తేమ పెరిగిపోయి మమ్మీ పాడయే ప్రమాదం ఉన్నందున ఈ మార్పు చేశారు. 	క్రీస్తుపూర్వం 1361-1352 మధ్య కాలంలో టూటెన్‌ ఖామెన్‌ ఈజిప్టును పాలించాడు. తొమ్మిదేళ్ల వయస్సులో సింహాసనాన్ని అధిష్టించాడు. పాలన కాలంలో సలహాదారులపైనే ఎక్కువగా ఆధారపడ్డాడు. 19 ఏళ్ల వయసులో మరణించిన టూటెన్‌ ఈజిప్టు చరిత్రపై అంతగా ప్రభావం చూపిన వ్యక్తేమీ కాదు. కానీ, ఈ రోజు ఆయన పేరు జగద్విదితం. ప్రాచీన ఈజిప్టులో ఒక వెలుగు వెలిగిన రాజుల గురించి ఈరోజు చాలామందికి తెలియదు. కానీ, టూటెన్‌ పేరు మాత్రం కొన్ని కోట్ల మందికి తెలుసు. దీనికి కారణం, 85 ఏళ్ల క్రితం బయటపడిన అతని సమాధి. ఈజిప్టులోని లక్సర్‌ పట్టణ సమీపంలో ఉన్న కింగ్‌ ఆఫ్‌ వ్యాలీలో రాజుల సమాధులు ఉంటాయి. వాటన్నింటిలోకి చెక్కుచెదరకుండా, దోపిడీలకు, ప్రకృతి వైపరీత్యాలకు గురి కాకుండా నిలిచింది టూటెన్‌ సమాధి ఒక్కటే. అలనాటి ఈజిప్టు రాచరిక వైభవానికి చిహ్నంగా నిలిచిన ఆ సమాధిలో అద్భుతమైన కళాఖండాలు, ఆభరణాలు, అప్పటి సంస్కృతికి సంబంధించిన ఎన్నో ఆధారాలు లభించాయి. 			బ్రిటన్‌ అన్వేషకుడు హోవర్డ్‌ కార్టర్‌ టూటెన్‌ సమాధిని 1922లో కనుక్కున్నాడు. మమ్మీపైనున్న ఆభరణాలను, బంగారు తొడుగును తొలగించటానికి కార్టర్‌ బృందం మమ్మీని ముక్కలు ముక్కలుగా విడగొట్టింది. ఈ క్రమంలో మమ్మీ బాగా దెబ్బతిన్నది. 1926లో పురావస్తు శాస్త్రవేత్తలు టూటెన్‌ మమ్మీని తిరిగి ఒక్క చోటికి చేర్చి శవపేటికలో భద్రపరిచారు. ఆ తర్వాత కాలంలో టూటెన్‌ అకాల మృతిపై శాస్త్రవేత్తలు విస్తృతంగా పరిశోధనలు జరిపారు. తొలినాళ్లలో తీసిన ఎక్స్‌రే రిపోర్టుల ఆధారంగా, తలపై బలంగా మోది హత్య చేశారని భావించారు. అయితే, రెండేళ్ల క్రితం ఈజిప్టు పురావస్తు పరిశోధక మండలి నిర్వహించిన సిటీస్కాన్‌లలో టూటెన్‌ ఎడమకాలు విరిగిపోయిందని తేలింది. ఈ గాయం కారణంగా రక్తం విషతుల్యమై మరణించి ఉంటాడన్న అభిప్రాయం ఏర్పడింది. ఈ ప్రతిపాదన నిజమని ఇటీవలే నిర్ధారణ కూడా అయింది. 			2005లో మూడు దేశాల శాస్త్రవేత్తలు టూటెన్‌ ఖామెన్‌కు ఊహారూపాన్నిచ్చారు. నేషనల్‌ జియోగ్రాఫిక్‌ సొసైటీ అధ్వర్యంలో మొదలైన ప్రాజెక్టులో ఫ్రాన్స్‌, అమెరికా దేశాల పరిశోధకులు పాల్గొన్నారు. ఈజిప్టు పురావస్తు మండలి సొంతంగా తన ప్రయత్నాన్ని చేపట్టింది. ఈ మూడు బృందాలు విడివిడిగా మూడు రూపాల్ని సృష్టించాయి. ప్లాస్టర్‌ ఆఫ్‌ పారిస్‌, ప్లాస్టిక్‌, సిలికాన్‌ చర్మంతో తయారైన మూడు మోడళ్లూ కళ్లు, ముఖం, పుర్రె ఆకృతుల్లో ఒకే పోలికలను కలిగి ఉండటం విశేషం (పైన ఉన్నది ఫ్రాన్స్‌ నిపుణుల సృష్టి). టూటెన్‌ పురావస్తు పరిశోధకులనే కాదు కళాకారులను, రచయితలను, సినీ దర్శకుల దృష్టినీ ఆకర్షించాడు. బోలెడన్ని నవలలు, సినిమాలు, సంగీతం ఆల్బమ్‌లు, నాటకాలు, టీవీ షోలు టూటెన్‌ జీవితంపై తయారైనాయి. 			70 రోజుల్లో మమ్మీ	మరణించిన వ్యక్తి ఆత్మ జీవించే ఉంటుందని, దానికోసం శరీరాన్ని భద్రపరచాలని ప్రాచీన ఈజిప్టువాసులు భావించేవారు. ఆ నమ్మకంలోంచే మమ్మీలను తయారు చేయటం మొదలైంది. తొలి రోజుల్లో రాజులకే పరిమితమైన ఈ ఆచారం తర్వాత కాలంలో సామాన్యులకూ అందుబాటులోకి వచ్చింది. మమ్మీని తయారు చేయటానికి 70 రోజులు పట్టేది. ఆ ప్రక్రియ ఇలా నడిచేది.. 	* గుండెను తప్ప మిగిలిన శరీర భాగాలన్నింటినీ తొలగించి జాడీల్లో భద్రపరిచేవారు. మెదడును మాత్రం ముక్కు ద్వారా బయటికి లాగి పడేసేవాళ్లు. 	* ప్రకృతిలో లభించే లవణాలు, ఖనిజాలు, నూనెలతో కలిపి శవాన్ని 40 నుంచి 50 రోజులపాటు ఎండబెట్టేవారు. చివరికి, శవంపై ఎముకలు, చర్మం, వెంట్రుకలు మాత్రమే మిగిలేవి. 	* మెడలో మంత్రించిన తాయెత్తులు, చేతిలో ఒక పుస్తకాన్ని ఉంచేవారు. తదుపరి జీవితంలో ఆ వ్యక్తిని ఇవి కాపాడతాయని వారి నమ్మకం. ఆ తర్వాత తలనుంచి కాళ్ల వరకూ జిగురు కలిపిన జనపనారతో గట్టిగా కట్టేసేవారు. 	* చివరగా ఒక బట్టతో కళేబరాన్ని కప్పి దాన్ని శవపేటికలో ఉంచేవాళ్లు. అంత్యక్రియలు జరపటానికి ముందు ఈ పెట్టెను మరో శవపేటికలో పెట్టి దాంట్లో దుస్తులు, ఆహారం పానీయాలు, ఇతర సామాగ్రిని అమర్చేవారు. ఈ మొత్తాన్నీ రాయితో రూపొందిన మరో పెద్ద పేటికలో (దీన్నిsarcophagus అంటారు) పెట్టటంతో మమ్మీ ప్రక్రియ పూర్తయ్యేది. 	﻿సెర్చ్‌ దిగ్గజం గూగుల్‌ మరో ప్రభంజనాన్ని సృష్టించటానికి రంగం సిద్ధం చేసుకుంటోంది. దీని ప్రభావం రెండు రంగాలపైన పడనుంది. ఒకటి, సెల్‌ఫోన్లు, రెండు, సోషల్‌ నెట్‌వర్కింగ్‌.	ఎన్నో నెలలుగా వినిపిస్తున్న వదంతులను నిజం చేస్తూ, సెల్‌ఫోన్‌ మార్కెట్లోకి ప్రవేశిస్తున్నట్టుగా గూగుల్‌ ప్రకటించింది. కాకపోతే, అందరూ భావించినట్టుగా స్వయంగా సెల్‌ హ్యాండ్‌సెట్‌ను తయారు చేయకుండా, హ్యాండ్‌సెట్లలో ఉపయోగించే సాఫ్ట్‌వేర్‌ను మాత్రమే రూపొందించనుంది. ఆ కంపెనీ సంప్రదాయానికి అనుగుణంగా ఈ సాఫ్ట్‌వేర్‌ను కూడా ఉచితంగా అందజేస్తుంది. దీనిద్వారా ఇప్పటి వరకూ ఇంటర్నెట్‌కే పరిమితమైన గూగుల్‌ సెర్చ్‌ సామర్థ్యం సెల్‌ఫోన్లపైకీ విస్తరిస్తుంది. వ్యాపారరీత్యా ఈ వ్యూహం గూగుల్‌కు కనీవినీ ఎరుగని లాభాలను మూటగట్టి ఇస్తుందని నిపుణులు అంచనా వేస్తున్నారు. 	రెండో అంశం, 'ఓపెన్‌ సోషల్‌'. సోషల్‌ నెట్‌వర్కింగ్‌ తీరుతెన్నులను సమూలంగా మార్చివేసే లక్ష్యంతో గూగుల్‌ ఇటీవల ప్రకటించిన కొత్త ప్లాట్‌ఫాం ఇది. దీనిద్వారా డెవలపర్లు ఏ వెబ్‌సైట్‌కైనా సరిపోయే విధంగా అప్లికేషన్లను తయారు చేసే స్వేచ్ఛను పొందుతారు. ఈ ప్లాట్‌ఫాం కింద గూగుల్‌తో నెంబర్‌వన్‌ సైట్‌గా ఉన్న మైస్పేస్‌తోపాటు మరికొన్ని సైట్లు జతకట్టాయి. 		ఫోన్‌ సాఫ్ట్‌¶్‌వేర్‌ 2008లో	వచ్చే ఏడాది జూన్‌ నాటికి గూగుల్‌ సాఫ్ట్‌వేర్‌తో నిక్షిప్తమైన సెల్‌ఫోన్లు మార్కెట్లోకి రానున్నాయి. వీటి ద్వారా మొబైల్‌ఫోన్లలో ఇంటర్నెట్‌ సౌకర్యం లభిస్తుంది. మైక్రోసాఫ్ట్‌, పామ్‌, నోకియా సింబియాన్‌ తదితర కంపెనీల ఆపరేటింగ్‌ సిస్టమ్‌లు ఇప్పటికే ఈ సదుపాయాన్ని కల్పిస్తున్న విషయం తెలిసిందే. అయితే, ఇవన్నీ గూగుల్‌ సాఫ్ట్‌వేర్‌లా ఉచితంగా లభించేవి కావు. వీటిని తమ హ్యాండ్‌సెట్లలో నిక్షిప్తం చేయాలంటే ఆయా కంపెనీలు కొనుక్కోవాల్సిందే. ఆ ప్రభావం సహజంగానే ధరపైన పడుతుంది. గూగుల్‌ అందించే సాఫ్ట్‌వేర్‌ ఉచితం కాబట్టి, ధర పెరిగే అవకాశం ఉండదు. అంతేగాక, తన సాఫ్ట్‌వేర్‌ను ఓపెన్‌సోర్స్‌ తరహాలో ప్రోగ్రామర్లందరికీ అందుబాటులో ఉంచనుంది గూగుల్‌. దీనిద్వారా దానిలో ఎవరికివారు ఎలాంటి మార్పులనైనా తీసుకురావచ్చు. ఈ సాఫ్ట్‌వేర్‌ ద్వారా గూగుల్‌కు కలిగే లాభం ఏమిటంటే, ఇంటర్నెట్‌ను సెల్‌ఫోన్లలోకి తీసుకొచ్చి అక్కడ తన సెర్చ్‌ సౌకర్యాన్ని అందిస్తుంది. ప్రస్తుతం ఉన్నట్టుగానే, అక్కడా సెర్చ్‌ అంశాలపై ప్రకటనలను సేకరిస్తుంది. ప్రపంచ వ్యాప్తంగా ప్రస్తుతం 300 కోట్ల సెల్‌ఫోన్లు వినియోగంలో ఉన్నాయి. ఈ నేపథ్యంలో సెల్‌ మార్కెట్‌ నుంచి గూగుల్‌ సంపాదించే లాభాలు ఏడాదికి 480 కోట్ల డాలర్ల మేరకు ఉంటాయని ఆర్థిక నిపుణులు అభిప్రాయం. ప్రస్తుతం, గూగుల్‌ సాఫ్ట్‌వేర్‌ను తీసుకోవటానికి మోటరొలా, శాంసంగ్‌, హెచ్‌టీసీ, ఎల్‌జీ కంపెనీలు అంగీకరించాయి.  		అవధులు లేని నెట్‌వర్కింగ్‌	గూగుల్‌ ప్రకటించిన ఓపెన్‌ సోషల్‌, సోషల్‌ నెట్‌వర్కింగ్‌ సైట్ల మధ్య ఉన్న అడ్డుగోడలను తొలగిస్తుంది. విస్తారమైన ప్రపంచాన్ని సృష్టిస్తుంది. ప్రస్తుతం ఉన్న సైట్లన్నీ వేర్వేరు కంపెనీలకు చెందినవి. ఒక్కోదానిలో ఒక్కోరకమైన స్టాండర్డ్స్‌ను ఉపయోగిస్తున్నారు. ఓపెన్‌ సోషల్‌తో ఈ పరిస్థితి మారిపోతుంది. అన్నింటిలోనూ ఒకే రకమైన ప్రమాణాలను పాటిస్తారు. ఈ పరిణామం డెవలపర్లకు పెద్ద వరమనే చెప్పాలి. జావాస్క్రిప్ట్‌, హెచ్‌టీఎంఎల్‌లలో చిన్నపాటి సవరణలతో డెవలపర్లు అప్లికేషన్లను రాయటానికి అవకాశం లభిస్తుంది.  	గూగుల్‌ ఓపెన్‌సోషల్‌ను ఒక వేదికగా నిర్మించే సంకల్పంతో ఉంది. 20 కోట్ల మంది యూజర్స్‌తో మొదటిస్థానంలో ఉన్న మైస్పేస్‌ గూగుల్‌తో కలిసింది. ఆర్కుట్‌ , బెబొ, సిక్స్‌ఎపార్ట్‌, ఫ్రెండ్‌స్టర్‌ వంటి ఇతర సైట్లూ ఈ వేదికపైకి చేరాయి. ఇక దీంతో పోటీ పడేది ఎవరంటే రెండోస్థానంలో ఉన్న ఫేస్‌బుక్‌ మాత్రమే. అయితే, సమష్టిశక్తి ముందు అది ఏ మేరకు నిలదొక్కుకుంటుందన్నది అనుమానమే. గూగుల్‌ హఠాత్తుగా ఈ నిర్ణయం తీసుకోవటానికి కారణం దాని సొంత ప్రయోజనాలే. నెట్‌లో సెర్చ్‌ రారాజుగా వెలుగొందుతున్న గూగుల్‌కు సోషల్‌ నెట్‌వర్కింగ్‌ సైట్లలోకి ప్రవేశం లభించటం లేదు. ఈ నేపథ్యంలో, తన నియంత్రణ లేకుండా పోతుందన్న ముందు జాగ్రత్తతో, గూగుల్‌ ఆర్కుట్‌ను త్యాగం చేసి కూడా సమష్టి కోసం 'పోరాడుతోంది' అని నిపుణుల అభిప్రాయం.	 	﻿డ్రైవర్‌ లేని కారు		ట్రాఫిక్‌ మధ్యలోంచి ఓ కారు రివ్వున దూసుకుపోతోంది. అంత నైపుణ్యంతో డ్రైవ్‌ చేస్తుంది ఎవరా అని చూస్తే, లోపల ఒక వ్యక్తి కనిపించాడు. అయితే అతను కారు నడపటం లేదు. నిద్రపోతున్నాడు.		నిజమే, అతను నిద్రలో ఉన్నాడు. కారు దానంతట అదే నడుస్తోంది.		......		2015లో అంటే మరో ఎనిమిదేళ్ల తర్వాత కనిపించే దృశ్యం ఇది.		ఈ సీన్‌ 2015దే అయినా దానికి కావలసిన నేపథ్యం అంతా ఇప్పటికే సిద్ధమైపోయింది. మనిషి ప్రమేయం లేకుండా ట్రాఫిక్‌ పద్మవ్యూహంలోంచి ప్రయాణించే కార్లు తయారైనాయి. ప్రపంచంలోనే అత్యుత్తమ రోబోటిక్స్‌ నిపుణులు రూపొందించిన ఈ వాహనాలు ఇటీవలే అమెరికాలో తమ సత్తా చూపాయి.		అమెరికా రక్షణ శాఖకు చెందిన 'డిఫెన్స్‌ అడ్వాన్డ్స్‌ రీసెర్చ్‌ ప్రాజెక్ట్స్‌ ఏజెన్సీ' (DARPA) అర్బన్‌ ఛాలెంజ్‌ పేరుతో కార్ల రేస్‌ను నిర్వహించింది. కాలిఫోర్నియాలో జరిగిన ఈ పోటీలో 11 కార్లు పాల్గొన్నాయి. ఆరు లక్ష్యాన్ని చేరుకోగా, మిగిలినవి మధ్యలో నిలిచిపోయాయి. బాస్‌ అనే కారు అన్నింటికన్నా ముందుగా ఆరు గంటల్లో 60 మైళ్ల దూరాన్ని అధిగమించి 20 లక్షల డాలర్ల మొత్తాన్ని (దాదాపు రూ.8 కోట్లు) గెల్చుకుంది. బాస్‌ను ప్రఖ్యాత విశ్వవిద్యాలయం కార్నెజీ మెలాన్‌, కార్ల తయారీ కంపెనీ జనరల్‌ మోటార్స్‌ కలిసి రూపొందించాయి. ఈ రేస్‌ విశేషమేమిటంటే, పాల్గొన్న కార్లన్నీ మనిషి సాయం లేకుండా వాటంతట అవే నడిచాయి. అది కూడా ట్రాఫిక్‌ మధ్యలో. ఇతర వాహనాలను ఢీకొట్టకుండా వాటంతట అవే తప్పుకున్నాయి. సిగ్నల్‌ పడిన దగ్గర ఆగాయి. రోడ్డు మలుపులు తిరిగిన చోట అవీ తిరిగాయి. ఒకదాంతో ఒకటి పోటీ పడుతూ నిర్దేశిత గమ్యం వైపు దూసుకెళ్లాయి.		యుద్ధ అవసరాల కోసం		మానవ రహిత యుద్ధ వాహనాల తయారీ లక్ష్యంగా డార్పా ఈ పోటీని నిర్వహించింది. యుద్ధక్షేత్రాల్లో ఇలాంటి వాహనాలను దింపటం ద్వారా మృత్యువాతపడే సైనికుల సంఖ్యను తగ్గించవచ్చని అమెరికా భావిస్తోంది. అర్బన్‌ ఛాలెంజ్‌ కోసం డార్పా కాలిఫోర్నియాలోని ఎడారి ప్రాంతమైన విక్టెర్‌విల్లేను ఎంచుకుంది. దాన్ని ఒక కృత్రిమ పట్టణంగా తీర్చిదిద్ది మలుపులున్న రోడ్లు, ట్రాఫిక్‌ సిగ్నళ్లు, కూడళ్లు, చుట్టూ భవనాలను సృష్టించింది. రోడ్డు మీద ట్రాఫిక్‌ పరిస్థితులు ఉండేటట్టుగా ఇతర వాహనాలను నడిపించింది. వాహనాలన్నీ కాలిఫోర్నియా రాష్ట్ర ట్రాఫిక్‌ నియమాలను అనుసరిస్తూ నడిచాయి.		కీలక మలుపు		ఈ పోటీ తక్షణ లక్ష్యం యుద్ధ ప్రయోజనాలే అయినా ప్రముఖ కార్ల కంపెనీలన్నీ అత్యంత ఆసక్తితో దీనిని గమనించాయి. ఆటోమేటిక్‌ వాహనాల తయారీలో ఇదో కీలక మలుపని నిపుణులు అభిప్రాయపడుతున్నారు. జనరల్‌ మోటార్స్‌ పరిశోధన విభాగం వైస్‌ ప్రెసిడెంట్‌ లారీ బర్న్స్‌ మాటలు ఈ పరిస్థితికి అద్దం పడుతున్నాయి. ''డ్రైవింగ్‌ పనిని కారే చూసుకుంటూ ఉంటే మనం హాయిగా ఫోన్‌లో మాట్లాడుతూ, ఈమెయిల్స్‌ చూస్తూ కూర్చుంటే ఎలా ఉంటుందో ఊహించండి. ఇటువంటి పరిస్థితి 2015 నాటికి వస్తుందనే నా నమ్మకం.'' అని అంటున్నారు లారీ. అంటే, మొదట్లో చెప్పుకున్నట్టుగా, ప్రయాణికులు నిద్రలోకి జారుకుంటే వాళ్లను సురక్షితంగా గమ్యానికి చేర్చే డ్రైవర్‌ లేని వాహనాలు తయారయ్యే పరిస్థితి మరెంతో దూరంలో లేదన్నమాటే.		బాక్స్‌		సెన్సర్లే వాటి కళ్లు		అర్బన్‌ ఛాలెంజ్‌లో పాల్గొన్న కార్లకు సెన్సర్లే కళ్లలా పని చేశాయి. పైన, రెండువైపులా, బంపర్లలో ఈ సెన్సర్లు ఉంటాయి. విజేతగా నిలిచిన బాస్‌లో ప్రత్యేకంగా లేజర్‌ స్కానర్‌ కూడా ఉంది. ఇది ఒక సెకనులో లక్ష కొలతలను (measurements) నిర్వహిస్తుంది. దీని ద్వారా వెలువడే లేజర్‌ కిరణాలు ఎదుటనున్న వస్తువుపై పడి తిరిగి ప్రతిఫలిస్తాయి. ఈ మొత్తానికి పట్టే సమయాన్ని లెక్కించటం ద్వారా ఎంత దూరంలో ఆ వస్తువు ఉందో అంచనా కడుతుంది. అలాగే, కారులో ఉన్న కంప్యూటర్‌ కొన్ని అల్గరిథమ్స్‌ ఆధారంగా పని చేస్తూ, ఎదురుగా ఉన్నది స్థిరమైన వస్తువా, కదిలేదా అన్నదాన్ని విశ్లేషిస్తుంది. క్షణాల్లో జరిగే ఈ లెక్కల ద్వారా రోబో కార్లు తమ వేగాన్ని, దిశను నియంత్రించుకుంటాయి.	﻿గ్లోబల్‌ వార్మింగ్‌పై ప్రజల స్పందన	గ్లోబల్‌ వార్మింగ్‌ను తగ్గించి వాతావరణాన్ని కాపాడుకోవటానికి నాయకులు వెనకాడుతున్నా, ప్రజలు మాత్రం త్యాగాలకు కూడా వెరవమంటున్నారు. బీబీసీ భారత్‌తో సహా 21 దేశాల్లో నిర్వహించిన సర్వేలో ఈ విషయం వెల్లడైంది. ఈ సర్వేలో 22,000 మంది అభిప్రాయాల్ని ఫోన్‌ ద్వారా సేకరించారు. పర్యావరణ కాలుష్య నివారణపై ప్రజలు తమ దేశ నాయకుల కంటే బాధ్యతాయుతంగా స్పందించటం విశేషం. ప్రతి ఐదుగురులో నలుగురు తమ జీవిత విధానాన్ని మార్చుకోవడానికి కూడా సిద్ధమన్నారు. అత్యధిక కాలుష్య కారక దేశాలైన అంమెరికా, చైనాల్లో సైతం ప్రజలు సానుకూలంగా స్పందించారు. ఇంధనంపై పన్నుల పెంచి వచ్చిన ఆదాయంతో పర్యావరణ కాలుష్యాన్ని అరికట్టే చర్యలు చేపట్టాలని చాలామంది అభిప్రాయపడ్డారు. 	﻿ఎట్టకేలకు గిరాకీ	వంద డాలర్ల ల్యాప్‌టాప్‌కు ఎట్టకేలకు గిరాకీ దొరికింది. లాటిన్‌ అమెరికా దేశమైన ఉరుగ్వే తొలిసారిగా లక్ష ల్యాప్‌టాప్‌లను కొనుగోలు చేసింది. మరో రెండేళ్లలో మరో మూడు లక్షలు కొంటామని ఆ దేశం పేర్కొంది. పేద దేశాల విద్యార్థులకు కంప్యూటర్లను అందించి డిజిటల్‌ అంతరాన్ని తగ్గించాలన్న లక్ష్యంతో అమెరికాకు చెందిన నికోలస్‌ నీగ్రోపాంటే ఈ ల్యాప్‌టాప్‌ల తయారీ ప్రాజెక్టును చేపట్టారు. అయితే, మొదట్లో అనుకున్నట్టుగా వంద డాలర్లకు కాకుండా దీని ధరను 188 డాలర్లుగా నిర్ణయించారు. 	﻿ఐప్యాడ్‌తో జాగింగ్‌	ఇటీవలే మార్కెట్లోకి విడుదలైన నైక్‌, ఐప్యాడ్‌ బూట్లు ఇవి. వీటిని వేసుకొని జాగింగ్‌ చేస్తూ ఉంటే ఐప్యాడ్‌ తెరపై ఎంత దూరం పరిగెత్తాం, ఎంత సమయం పట్టింది, శరీరంలో ఎన్ని కాలరీల శక్తి ఖర్చయింది తదితర వివరాలు ప్రత్యక్షమవుతాయి. ఈ సమాచారాన్ని హెడ్‌ఫోన్స్‌ ద్వారా ఎప్పటికప్పుడు వినవచ్చు కూడా. బూట్ల లోపల అమర్చిన సెన్సర్‌, ఐప్యాడ్‌లోని రిసీవర్‌ ద్వారా ఇది జరుగుతుంది. వీటి ధర రూ.2 వేెలు. 	﻿సూపర్‌ భారత్‌	సాఫ్ట్‌వేర్‌ రంగంలో తిరుగులేని వేగంతో దూసుకెళ్తున్న భారత్‌ సూపర్‌ కంప్యూటింగ్‌లోనూ తనకు ఎదురులేదని చాటిచెప్పింది. ప్రపంచంలోనే అత్యంత వేగవంతమైన సూపర్‌ కంప్యూటర్ల జాబితాలో 4వ స్థానాన్ని సంపాదించి తొలిసారిగా టాప్‌ 10లో చోటు కైవసం చేసుకుంది.	ఎకా (EKA) అంటే సంస్కృతంలో నెంబర్‌వన్‌ అని అర్థం. టాటా కంపెనీ ఇంజినీర్లు తమ సూపర్‌ కంప్యూటర్‌కు పెట్టిన ఈ పేరు వృథా పోలేదు. 117.9 టెరాఫ్లాప్స్‌ సామర్థ్యంతో, మొత్తం ఆసియా దేశాల్లోకి అత్యంత శక్తిమంతమైన కంప్యూటర్‌గా నిలిచింది ఎకా. అమెరికాలో ఇటీవల జరిగిన 'International conference on high performance computing, networking, storage and analysis' విడుదల చేసిన టాప్‌ 500 జాబితాలో ఎకా నాలుగో స్థానాన్ని కైవసం చేసుకుంది. ప్రపంచంలోని వేగవంతమైన సూపర్‌ కంప్యూటర్లలో తొలి 500 స్థానాల్లో నిలిచే వాటితో ఈ జాబితా ఏటా రెండు సార్లు విడుదలవుతుంది. దీంట్లో మన దేశం ఇంతవరకూ 100లోపు ఎన్నడూ రాలేదు. అలాంటిది, ఏకంగా టాప్‌ 10లోకి దూసుకురావటం విశేషం. 	14240 ప్రాసెసర్లు 	టాటా గ్రూపునకు చెందిన కంప్యుటేషనల్‌ రీసెర్చ్‌ ల్యాబొరేటరీస్‌ (సీఆర్‌ఎల్‌) అనే పరిశోధన సంస్థ ఎకాను రూపొందించింది. పుణేలో ఉన్న ఈ సంస్థ సూపర్‌ కంప్యూటర్ల రంగంలో ఓ సూపర్‌ మార్కెట్‌ లాంటిది. అప్లికేషన్లు, సాఫ్ట్‌వేర్లు అన్నీ లభిస్తాయి. సీఆర్‌ఎల్‌ ఇంజినీర్లు ఎకాను 14240 ఇంటెల్‌ హైస్పీడ్‌ క్వాడ్‌కోర్‌ క్లోవర్‌టౌన్‌ ప్రాసెసర్లతో తయారు చేశారు. వీటిని 1800 కంప్యూటింగ్‌ నోడ్లలో అమర్చారు. ఇక సర్వర్‌ విషయానికొస్తే, హ్యూలెట్‌ ప్యాకర్డ్‌ క్లస్టర్‌ ప్లాట్‌ఫాం 3000 BL460c సిస్టమ్‌ను ఎంచుకున్నారు. మొత్తం సిస్టమ్‌ ఇంటిగ్రేషన్‌ను తమదైన రూటింగ్‌ టెక్నాలజీని ఉపయోగించి జరిపారు. సాధారణంగా, సూపర్‌ కంప్యూటర్ల తయారీలో హాట్‌ ఎసైల్‌, కోల్డ్‌ ఎసైల్‌ లేఔట్లను వాడుతుంటారు. ఈ సంప్రదాయానికి భిన్నంగా దాదాపు వర్తులాకార డేటా సెంటర్‌ లేఔట్‌ను ఉపయోగించి ఎకాను రూపొందించారు. ఈ స్థాయిలో కొత్త ఆర్కిటెక్చర్‌ను వినియోగించటం ఇదే తొలిసారి. ఈ విధంగా రూపుదిద్దుకున్న సూపర్‌ కంప్యూటర్‌ 170 టెరాఫ్లాప్స్‌ అత్యున్నత సామర్థ్యాన్ని (peak performance) ను చూపింది (ఒక టెరాఫ్లాపు = సెకనుకు ట్రిలియన్‌ ఫ్లోటింగ్‌ పాయింట్‌ ఆపరేషన్స్‌). టాప్‌ 500 జాబితా కోసం జరిపే లిన్‌ప్యాక్‌ బెంచ్‌మార్క్‌ పరీక్షల్లో 117.9 టెరాఫ్లాపుల నిలకడైన సామర్థ్యాన్ని ప్రదర్శించింది. 		ఉపయోగాలు 	రూ. 120 కోట్ల వ్యయంతో నిర్మించిన ఎకా చమురు అన్వేషణ, కొత్త ఔషధాలపై పరిశోధన, యానిమేషన్‌, వీడియో గేమ్స్‌ మొదలైన రంగాల్లో ఉపయోగపడుతుంది. సూపర్‌ కంప్యూటర్లను సిమ్యులేషన్‌ పనుల్లో ఉపయోగిస్తారు. ఉదాహరణకు ఔషధాల పరిశోధనలనే తీసుకుంటే, ఒక కొత్త మందును తయారు చేయటానికి అవసరమైన రసాయనాలను ఏ మోతాదుల్లో వాడాలి? అవసరమైన ఫలితాలను రాబట్టటానికి అణువుల మధ్య బంధాలను ఎలా మార్చాలి? వంటి ప్రయోగాలను పరిశోధనశాలలో జరపటానికి ముందే సూపర్‌ కంప్యూటర్లో పరీక్షించి చూస్తారు. ఈ రకమైన ప్రయోగాలు అత్యంత సంక్లిష్టమైనవేగాక భారీస్థాయిలో సమాచారాన్ని విశ్లేషిస్తాయి. సెకనుకు కొన్ని కోట్ల లెక్కలు చేసే కంప్యూటర్లయితేనే వాటిని నిర్వహించగలుగుతాయి. 		మన దేశం ఇప్పటి వరకూ సాఫ్ట్‌వేర్‌ రంగంలోనే గుర్తింపు పొందుతూ వచ్చింది. ఎకా విజయంతో భారత ప్రతిష్ఠ సూపర్‌ కంప్యూటింగ్‌ రంగానికీ విస్తరించింది. ఈసారి టాప్‌ 500 జాబితాలో ఎకాతోపాటు మరో 8 భారత సూపర్‌ కంప్యూటర్లు స్థానం సంపాదించుకున్నాయి. దీని ప్రభావం రానున్న రోజుల్లో తప్పనిసరిగా కనిపిస్తుందని, ఏదో ఒకనాడు నెంబర్‌వన్‌ మనమే అయినా ఆశ్చర్యపోనవసరం లేదని ఐటీ నిపుణులు అంటున్నారు. 		తొలి 5	టాప్‌ 500 సూపర్‌ కంప్యూటర్ల జాబితాలో తొలి ఐదు స్థానాల్లో నిలిచినవి ఇవీ... 	1. బ్లూజీన్‌/ఎల్‌. దీనిని ఐబీఎం కంపెనీ రూపొందించింది. సామర్థ్యం 478.2 టెరాఫ్లాపులు. ఆరు నెలల క్రితం 280.6 టెరాఫ్లాపుల సామర్థ్యం ఉన్న బ్లూజీన్‌/ఎల్‌ను ఇటీవలి కాలంలో మెరుగుపరిచారు. 2004 నవంబరు నుంచి ఇదే మొదటిస్థానంలో నిలుస్తోంది. అమెరికాలోని లారెన్స్‌ లివర్‌మూర్‌ నేషనల్‌ ల్యాబొరేటరీలో ఏర్పాటు చేసిన ఈ సూపర్‌ కంప్యూటర్‌ను అణ్వాయుధాల భద్రత కోసం ఉపయోగిస్తున్నారు. 	2. బ్లూజీన్‌/పి. ఇది కూడా ఐబీఎం ఉత్పత్తే. జర్మనీలో ఉపయోగిస్తున్నారు. సామర్థ్యం 167.3 టెరాఫ్లాపులు. 	3. SGI ఆల్టిక్స్‌. న్యూమెక్సికోలో ఉన్న ఈ సూపర్‌ కంప్యూటర్‌ సామర్థ్యం 126.9 టెరాఫ్లాప్స్‌. 	4. ఎకా - భారత్‌ 	5. హెచ్‌పీ క్లస్టర్‌ ప్లాట్‌ఫాం 3000 బీఎల్‌ 460 సి. స్వీడన్‌ ప్రభుత్వ ఆధీనంలో ఉన్న ఈ సిస్టమ్‌ 102.8 టెరాఫ్లాప్స్‌ వేగంతో పని చేస్తుంది. 	పైపైకి...	టాప్‌ 500 జాబితా కనీస అర్హత ప్రతీసారీ పెరిగిపోతూనే ఉంటుంది. ఆరునెలల క్రితం కనీస అర్హత 4 టెరాఫ్లాప్స్‌ ఉంటే, ఇప్పుడది 5.9 టెరాఫ్లాప్స్‌కు చేరుకుంది. ప్రపంచవ్యాప్తంగా సూపర్‌ కంప్యూటింగ్‌ రంగంలో వస్తున్న ప్రగతికి ఇది నిదర్శనం. అయితే, ఐబీఎం వంటి దిగ్గజాలు పెటాఫ్లాప్‌ సామర్థ్యం సాధించే దిశగా ప్రయత్నాలు చేస్తున్నాయి. సెకనుకు వెయ్యి ట్రిలియన్ల లెక్కలు చేసే సూపర్‌ కంప్యూటర్‌ను పెటాఫ్లాప్‌ కంప్యూటర్‌ అంటారు. దీనిద్వారా సిమ్యులేషన్లు మరింత స్పష్టంగా జరపవచ్చని శాస్త్రవేత్తలు అంటున్నారు. ఉదాహరణకు, భూకంప ప్రమాదాన్ని ఎదుర్కొనే ప్రాంతాలను అధ్యయనం చేసినప్పుడు భూకంపం ప్రభావం ఒక్కో భవనంపై ఎలా ఉంటుందన్నదీ పరిశీలించవచ్చు. 	రెండే	* సూపర్‌ కంప్యూటర్ల తయారీలో ఐబీఎం, హ్యూలెట్‌ ప్యాకర్డ్‌ కంపెనీలదే పూర్తి ఆధిపత్యం. టాప్‌ 500 జాబితాలో ఉన్న సూపర్‌ కంప్యూటర్లలో 232 ఐబీఎం కంపెనీ నుంచి తయారైనవికాగా, 166 హెచ్‌పీ సంస్థ నుంచి వెలువడ్డాయి. 	* టాప్‌ 500 జాబితాలో తొలి పది స్థానాల్లో ఎక్కువగా అమెరికా సూపర్‌ కంప్యూటర్లే ఉండటం గత కొన్నేళ్లుగా కనిపిస్తున్న దృశ్యం. ఈసారి మాత్రం పరిస్థితి భిన్నంగా ఉంది. మన దేశంతోపాటు జర్మనీ, స్వీడన్‌లు తొలిసారిగా టాప్‌ 10లో చేరాయి 	﻿తక్షణావసరం 	ఇంటర్నెట్‌ ప్రొటోకాల్‌ వెర్షన్‌...	ఇంటర్నెట్‌ ప్రపంచంలో అత్యంత కీలకం. నెట్‌ అడ్రస్‌లకు మూలాధారం. అయితే, నేటి ఆన్‌లైన్‌ యుగంలో కుప్పలు తెప్పలుగా పెరిగిపోతున్న ఐపీ అడ్రస్‌లతో ఐపీవెర్షన్‌4 (IPv4) తన పరిధిని కోల్పోతుందని... దాని స్థానంలో మరో కొత్త ప్రొటోకాల్‌ను వీలైనంత త్వరగా తీసుకురావాలని నెట్‌ మూలస్తంభాల్లో ఒకరైన వింట్‌ సెర్ఫ్‌ హెచ్చరిస్తున్నారు. 	2010... తుదిగడువు 	ఆన్‌లైన్‌ సౌకర్యం పొందుతున్న ప్రతి సిస్టమ్‌కు ప్రత్యేకమైన ఒక ఐపీ అడ్రసు అవసరం. అయితే, లెక్కకు మించి అడ్రసులు పెరగడంతో ప్రస్తుతం వినియోగిస్తున్న ఐపీవీ4తో 2010 నాటికి ఆన్‌లైన్‌ సౌకర్యాల్ని అందించడం కష్టమేనని వింట్‌ సెర్ఫ్‌ అంటున్నారు. ఐపీవీ4 స్థానంలో ఐసీవీ6ని అందుబాటులోకి తెస్తే మరో పదేళ్ల వరకూ ఆన్‌లైన్‌ కమ్యూనికేషన్లలో ఎలాంటి ఇబ్బందులు ఏర్పడవనేది ఆయన అభిప్రాయం. ప్రస్తుత వర్షన్‌ 400కోట్ల అడ్రస్‌లను అందిస్తున్నప్పటకీ పెరుగుతున్న ఆన్‌లైన్‌ వ్యవస్థను సమర్థవంతగా నడిపించటం దాని వల్ల కాదు. 		ఐపీవీ6తోనే పరిష్కారం 	దీంట్లో ప్రధానమైంది స్టోరేజ్‌ స్పేస్‌. 128 బిట్ల వరకూ నెట్‌ అడ్రస్‌లను ఈ ప్రొటోకాల్‌తో భద్రపరుచుకోవచ్చు. దీంతో నాట్‌ (నెట్‌వర్క్‌ అడ్రస్‌ ట్రాన్స్‌లేషన్‌) అవసరం లేకుండా నెట్‌ అడ్రస్‌లను ఇది యాక్సెస్‌ చేసుకుంటుంది. కొన్ని అరుదైన సందర్భాల్లో మాత్రమే నాట్‌ సాయం కోరుతుంది. 340 ట్రిలియన్‌ ట్రిలియన్‌ ట్రిలియన్ల నెట్‌ అడ్రస్‌లతో ఆన్‌లైన్‌ సౌకర్యాల్ని అందిస్తోంది. పదేళ్ల తర్వాత కూడా దీని సామర్థ్యానికి ఎలాంటి ఢోకా ఉండదు. ఆధునిక కంప్యూటర్లు, సర్వర్లు, రౌటర్లు, ఇంకా ఇతర ఆన్‌లైన్‌ వ్యవహారాల్లో దీన్ని వినియోగిస్తున్నప్పటికీ, ఇంటర్నెట్‌ సర్వీసు ప్రొవైడర్లు మాత్రం ఉపయోగించటం లేదు. 2008 నాటికల్లా ఐపీవీ6 వాడకం పెరుగుతుందని, రెండు ప్రొటోకాల్స్‌ని సమాంతరంగా వినియోగించడం కొంచెం ఖర్చుతో కూడినదేనని వింట్‌ సెర్ఫ్‌ అభిప్రాయపడుతున్నారు. అయితే, ఆసియా దేశాలైన చైనా, కొరియా, జపాన్‌లలో ఐపీవీ6 ఇప్పటికే వినియోగంలో ఉండటం విశేషం.	﻿నగరాన్ని నడిపిస్తారా?	40 లక్షల మంది నివసిస్తున్న ఒక నగరాన్ని మీకు అప్పగించి, దాని నిర్వహణ బాధ్యతలను చూసుకోమంటే మీరెలా స్పందిస్తారు? ఇంట్లో చికాకులతోనే సతమతమవుతూ ఉంటే ఏకంగా ఓ నగరాన్నే ఎక్కడ మోస్తాం! అంటారా? మీరంత ఫీల్‌ కావాల్సిన పని లేదు. ఎందుకంటే, ఈ బాధ్యత మీ మెదడుకు మరింత పదును పెట్టేదేగానీ మరిన్ని చికాకుల్ని తెచ్చిపెట్టేది కాదు. ఇంతకూ, ఈ ఉపోద్ఘాతం అంతా ఓ వీడియో గేమ్‌ గురించే సుమా! ఎనర్జీవిల్లే అనే ఆ గేమ్‌లోకి ప్రవేశిస్తే నిజంగానే ఓ పెద్ద నగరాన్ని నిర్వహించే గౌరవనీయమైన పదవి మీకు లభిస్తుంది. అమెరికా చమురు కంపెనీ చెవ్రాన్‌ రూపొందించిన ఈ గేమ్‌, సమర్థ ఇంధన వినియోగాన్ని చాటిచెబుతుంది. 40 లక్షల మంది నివసించే నగరంలో ఇళ్లకు, కార్యాలయాలకు, ఫ్యాక్టరీలకు, వాహనాలకు అవసరమైన ఇంధనాన్ని ఎలా తయారు చేస్తారు? దాన్ని ఎలా పంపిణీ చేస్తారు అన్నది ఈ గేమ్‌లో కీలకమైన అంశం. ఇంధన ఉత్పత్తికి సహజ వాయువు, అణుశక్తి, చమురు, జీవపదార్థాలు... వీటిలో దేన్ని ఎంచుకోవాలి అన్నది మీరే నిర్ణయించుకోవచ్చు. గేమ్‌ ఆడే క్రమంలో నిజ జీవితంలోలాగే రకరకాల సమస్యలు తలెత్తుతాయి. వాటిని ఎదుర్కోవాలి. విశేషమేమిటంటే, గేమ్‌లో ఉపయోగించే సమాచారం అంతా వాస్తవ గణాంకాలతో కూడుకున్నదే. పెరుగుతున్న ఇంధన వినియోగం, తద్వారా తీవ్రమవుతున్న కాలుష్యం... ఈ రెండింటి మధ్య సమన్వయం సాధించే లక్ష్యంతో ఈ గేమ్‌ను తయారు చేశారు. దీన్ని www.willyoujoinus.com నుంచి ఉచితంగా డౌన్‌లోడ్‌ చేసుకోవచ్చు	﻿ఈ రెక్కలకు నూరేళ్లు	అటు రక్షణ రంగమూ, ఇటు పౌర జీవనమూ... రెండింటిలోనూ తరచుగా కనిపించే ఆకాశనౌక 'హెలికాప్టర్‌' నూరేళ్లను పూర్తి చేసుకుంది. ఈ ప్రస్థానంలో కొన్ని కీలక మలుపులు...	1907: పాల్‌ కర్న్‌ అనే ఫ్రెంచ్‌ శాస్త్రవేత్త తయారు చేసిన తొలి హెలికాప్టర్‌ 0.3 మీటర్ల ఎత్తులో 20 సెకన్ల పాటు ఎగిరింది. 	1936: హెలికాప్టర్‌ తొలిసారిగా పూర్తి నియంత్రణలోకి వచ్చింది దీనితోనే. గంటకు 122 కిలోమీటర్ల వేగంతో ప్రయాణించిన ఫొక్‌ వుల్ఫ్‌ను జర్మనీ శాస్త్రవేత్తలు రూపొందించారు. 	1946 : పౌర వినియోగంలోకి వచ్చిన తొలి హెలికాప్టర్‌ ఇది. పేరు బెల్‌ మోడల్‌ 47. 	1962 : చాలా ఏళ్లపాటు సేవలు అందించటంలో సాటిలేనిది చినూక్‌. భారీ బరువులను కూడా సునాయాసంగా మోస్తుంది. 	1967: బెల్‌ జెట్‌ రేంజర్‌ - బాగా వినియోగంలో ఉన్న హెలికాప్టర్‌ ఇది. వీఐపీలు, వార్తాసంస్థలు, దర్యాప్తుసంస్థలు ఎక్కువగా ఉపయోగిస్తాయి. 	1974 : యుద్ధాల్లో ఉపయోగించే అత్యంత వేగవంతమైన హెలికాప్టర్లలో ఇదీ ఒకటి. పేరు ఎంఐ 24 హింద్‌. 	1984 : అపాచి. అత్యాధునిక యుద్ధ హెలికాప్టర్‌. చెయిన్‌గన్‌, రాకెట్లు, క్షిపణులు దీంట్లో ఉంటాయి. 	2007: వి 22 ఆస్ప్రే. నిటారుగా పైకెగరటం, దిగటం దీనికి సాధ్యం. విమానంలాగా రెక్కలను వంచుతూ ప్రయాణించగలదు. 	﻿ఉదయించేనా... మన భూమి	సూర్యచంద్రులు ఉదయించటం, అస్తమించటం అనేక సార్లు చూస్తుంటాం. కానీ, మనం నివసించే భూమిని మాత్రం అలా ఎన్నటికీ చూడలేం... అంతరిక్షంలోకి వెళితే తప్ప. అక్కడికి వెళ్లకుండానే ఆ అపూర్వ దృశ్యాన్ని చూసే అవకాశాన్ని జపాన్‌ అంతరిక్ష పరిశోధన సంస్థ మనకు అందించింది. ఆ సంస్థ ప్రయోగించిన ఎక్స్‌ప్లోరర్‌ 'కయుగ' చంద్రుని దక్షిణ ధ్రువం నుంచి చిత్రీకరించిన భూమి అస్తమయ దృశ్యాలివి. 	చాప కింద నీరులా గ్లోబల్‌ వార్మింగ్‌ తన పని తాను చేసుకుపోతోంది. వాతావరణం మారిపోతోంది. వరదలు పెరిగిపోతున్నాయి. కాలుష్య మేఘాలు దేశాలకు దేశాలనే ఆక్రమిస్తున్నాయి. ఇంకా కళ్లు తెరిచేదెప్పుడంటూ ఐక్యరాజ్య సమితి దేశాధినేతల్ని నిలదీస్తోంది. ఈ పరిణామాలపై ఈ వారం ప్రత్యేక కథనం.		నోబెల్‌ బహుమతిని అందుకొని గత నెల అందరి దృష్టినీ ఆకర్షించిన అంతర్‌ ప్రభుత్వ వాతావరణ అధ్యయన సంస్థ (ఐపీసీసీ) మరోమారు మన ముందుకొచ్చింది. వాతావరణ మార్పులపై తక్షణమే స్పందించాల్సిన అవసరాన్ని గతంలో ఎన్నడూ లేనంత తీవ్రస్వరంతో చాటిచెబుతూ ఐపీసీసీ తన నాలుగో ప్రధాన నివేదికను విడుదల చేసింది. డిసెంబరు 3న ఇండొనేషియాలోని బాలీలో క్యోటో సమావేశం జరగనున్న నేపథ్యంలో అత్యంత ప్రాధాన్యతను సంతరించుకున్న ఈ నివేదికలోని ముఖ్యాంశాలు ఇవీ. 	* వాతావరణంలో మార్పులు నిజంగానే సంభవిస్తున్నాయా లేదా అన్న సందిగ్ధతకు ఇక తావు లేదు. వాతావరణంలో మార్పులు జరగటం అత్యంత స్పష్టంగా కనిపిస్తున్న వాస్తవం. దానికి కారణం 90 శాతానికి పైగా మానవ చర్యల కారణంగా విడుదలవుతున్న గ్రీన్‌హౌస్‌ వాయువులే. ప్రమాదభరితమైన ఈ మార్పులను నివారించటానికి మరీ ఎక్కువ వ్యయం చేయాల్సిన అవసరం కూడా లేదు. 		* సగటు ఉష్ణోగ్రత 1.8-4 డిగ్రీల సెంటీగ్రేడ్‌ వరకూ పెరగవచ్చు. 	* సముద్రమట్టం 28-43 సెంటీమీటర్ల మేరకు పెరిగే అవకాశం ఉంది. 	* ఈ శతాబ్దం మలి అర్ధభాగంలో ఆర్కిటిక్‌ మంచు (వేసవి కాలంలో) పూర్తిగా కరిగిపోతుంది. 	* వర్షాధారపంటల దిగుబడి సగానికి తగ్గిపోతుంది. 	* ఆఫ్రికాలో ఆహార సమస్య తీవ్రమవుతుంది. 	* 1980-1999 నాటి సగటు ఉష్ణోగ్రతలతో పోల్చితే 1.5 నుంచి 2.5 డిగ్రీల సెంటీగ్రేడ్‌ పెరిగినా భూమీ మీదున్న వృక్ష, జంతు జాతుల్లో 20 నుంచి 30 శాతం అంతరించే ప్రమాదంలో పడతాయి. 	* లోతట్టుప్రాంతాల్లో ఉండే పేద ప్రజలపై వాతావరణ మార్పుల ప్రభావం ఎక్కువగా ఉంటుంది. 	* పశ్చిమ అమెరికా, దక్షిణాఫ్రికా, ఈశాన్య బ్రెజిల్‌ తదితర పొడిప్రాంతాల్లోని నీటి వనరులు గణనీయంగా తగ్గిపోతాయి. 	ఐపీసీసీలో 140 దేశాల ప్రాతినిధ్యం ఉంటుంది. 1987లో ఏర్పాటైన ఈ సంస్థ దాదాపు ఐదేళ్లకోసారి ప్రధాన నివేదికలను విడుదల చేస్తుంది. గతంలో 1990, 1995, 2001ల్లో మూడు నివేదికలు విడుదలైనాయి. ఇప్పుడు వచ్చింది నాలుగోది. వాతావరణ మార్పులపై జరిగే పరిశోధనలను, అధ్యయనాలను ఐపీసీసీ క్రోఢీకరిస్తుంది. ఈ ఏడాది ఇప్పటికే మూడు సాధారణ నివేదికలను విడుదల చేసింది. వీటన్నింటిలో ఉన్న సారాంశంతో ప్రస్తుత నివేదిక తయారైంది. వచ్చే నెల జరగనున్న క్యోటో సమావేశంలో ఈ నివేదిక ప్రముఖ పాత్ర నిర్వర్తించే అవకాశం ఉంది. 		ఎంతెంత వాటా?	గ్లోబల్‌ వార్మింగ్‌ పాపంలో ఏ దేశానిది ఎంత వాటా? మొన్నటిదాకా అమెరికానే అందరూ గుర్రుగా చూసేవారు. ఆ తర్వాత లెక్కలు తారుమారైనాయి. చైనా 'ఛాంపియన్‌'గా నిలిచి, అమెరికాను రెండో స్థానానికి నెట్టివేసింది. ఇప్పుడు మళ్లీ స్థానాలు మారాయి. పెద్ద చేప ఆస్ట్రేలియానే అంటోంది ఓ అధ్యయన సంస్థ. 'కార్బన్‌ మానిటరింగ్‌ ఫర్‌ యాక్షన్‌' (carma) అనే వెబ్‌సైట్‌ ప్రపంచ వ్యాప్తంగా 50,000 విద్యుదుత్పత్తి కేంద్రాలను పరిశీలించి ఆయా దేశాల్లో విడుదలవుతున్న Co2ను లెక్కించింది. అత్యంత భారీస్థాయిలో జరిగిన ఈ సర్వే ఫలితాలు ఇలా ఉన్నాయి. 		తలసరి Co2 విడుదల  	(టన్నుల్లో) 	1. ఆస్ట్రేలియా - 10 	2. అమెరికా - 8.2 	3. బ్రిటన్‌ - 3.2 	4. చైనా - 1.8 	5. భారత్‌ - 0.5 ఏటా విద్యుదుత్పత్తి కేంద్రాల ద్వారా విడుదలవుతున్న Co2 (టన్నుల్లో) 	1. అమెరికా - 253 కోట్లు 	2. చైనా - 243 కోట్లు 	3. రష్యా - 60 కోట్లు 	4. భారత్‌ - 52.9 కోట్లు 	5. జపాన్‌ - 36.3 కోట్లు 		తగ్గుతున్న సూర్యకాంతి	పెరిగిపోతున్న కాలుష్యం సూరీన్ని కూడా మనకు దూరం చేస్తోంది. మన దేశ భూభాగంపై పడే సూర్యరశ్మి గత 20 ఏళ్లలో 5 శాతం మేరకు తగ్గిందని ఒక పరిశోధన తెలియజేస్తోంది. గుడ్డిలో మెల్లలా దీంట్లోనూ అనుకూలించే అంశం ఏమిటంటే, గ్లోబల్‌ వార్మింగ్‌ ప్రభావం ఎక్కువగా పడకుండా ఈ కాలుష్యం పొర అడ్డుకుంటోంది. 	పుణేలోని వాతావరణ అధ్యయన సంస్థకు చెందిన పద్మకుమారి తన సహచరులతో కలిసి ఈ అధ్యయనం నిర్వహించారు. దేశ వ్యాప్తంగా ఉన్న 12 వాతావరణ కేంద్రాల నుంచి సమాచారం సేకరించి 1981-2004 వరకూ సూర్యరశ్మిలో వచ్చిన మార్పులను పరిశీలించారు. దీనిద్వారా, భారత భూభాగంపై పడే సూర్యరశ్మి ప్రతీ ఏడాదీ సగటున 0.86 వాట్లు/చదరపు మీటరు మేరకు తగ్గిపోతుందని తేలింది. ఈ విధంగా మొత్తానికి 20 ఏళ్లలో తగ్గిన సూర్యరశ్మి 5 శాతం. దీనికి కారణం, దేశంలోని పరిశ్రమలు విడుదల చేస్తున్న కాలుష్యమేనని పద్మకుమారి బృందం తేల్చింది. ఈ కాలుష్యం వల్ల భారత ఉపఖండంపైన ఒక పొర ఏర్పడి సూర్యకాంతిని అడ్డుకుంటుంది. దీనివల్ల వచ్చే వెలుతురుతోపాటు భూమి వేడెక్కటమూ తగ్గుతోంది. తద్వారా, గ్లోబల్‌ వార్మింగ్‌ వల్ల కలిగే దుష్పరిణామాలు కాస్త దూరంలో ఉంటాయన్నమాట. అలాగని, కాలుష్యాన్ని మరింత పెంచుకుంటూ వెళితే ముప్పు తప్పదని పరిశోధకులు హెచ్చరిస్తున్నారు. 		పారిశ్రామిక కాలుష్యంతో సూర్యరశ్మి తగ్గటం మనకు కొత్తేగానీ అమెరికా వంటి పారిశ్రామిక దేశాలకు పాత విషయమే. ఆ దేశాలు విడుదల చేసిన కాలుష్యాల వల్ల యావత్‌ ప్రపంచంలోనే సూర్యకాంతి అనేక దశాబ్దాలపాటు తగ్గిపోయింది. 1980లు, 90లలో ఆ దేశాలు నివారణ చర్యలు చేపట్టి ఆ కాలుష్యాలను తగ్గించటంతో పరిస్థితి మారింది. ఆ దేశాల స్థానాన్ని ఇప్పుడు భారత్‌, చైనా తదితర ఆసియా దేశాలు ఆక్రమించాయి. 	﻿బుల్లితెర మీవెంటే	'హలో... రాహూల్‌ని మాట్లాడుతున్నా'  'అడుగు అడుగునా ధనదాహం...'  'ఎవడు కొడితే దిమ్మతిరిగి మైండ్‌ బ్లాక్‌ అవుతుందో ఆడే' ఎంటీ గజిబిజి అనుకుంటున్నారా? ఇదంతా 'మొబైల్‌ టీవీ' మహిమ. ఇప్పటి వరకూ ఎస్‌ఎంఎస్‌, ఎంఎంఎస్‌, ఈమెయిల్‌, ఇంటర్నెట్‌లను తీసుకొచ్చిన సెల్‌ఫోన్‌ తాజాగా టీవీ ఛానళ్లనూ మోసుకొచ్చింది.	-మొబైల్‌ టీవీ గురించి చాలా రోజుల నుంచీ వినిపిస్తున్నా ఆచరణలోకి ఇటీవలే వచ్చింది. 'మీ మొబిటీవీ' పేరుతో బీఎస్‌ఎన్‌ఎల్‌ ఇటీవలే ఈ సౌకర్యాన్ని వినియోగదారులకు అందుబాటులోకి తెచ్చిన విషయం తెలిసిందే. మన రాష్ట్రంతోపాటు కర్ణాటక, కేరళ, తమిళనాడుల్లో ఏకకాలంలో మొదలైన ఈ సదుపాయం సెల్‌ వినియోగదారులకు కొత్త అనుభవమే. ఈ మొబైల్‌ ప్రసారాలు, టీవీ ప్రసారాల స్థాయిలో లేకపోయినా సెల్‌ ప్రస్థానంలో ఇదొక కొత్త మలుపేనని చెప్పవచ్చు. ఈ నేపథ్యంలో, దీని వెనకాల ఉన్న టెక్నాలజీ అంశాలేమిటో చూద్దాం. 	వేగమే కీలకం 	టెలివిజన్‌, సెల్‌ఫోన్‌... రెండూ రేడియో తరంగాల ఆధారంగానే పని చేస్తాయి. అయితే, ఒక్కో దానికి ఒక్కో పౌనఃపున్యం గల తరంగాలు ఉంటాయి. అంటే దేని దారిలో అది వెళ్తుంది. ఈ రెండు వేర్వేరు దారులు కలవటం వల్లే మొబైల్‌ టీవీ సాధ్యమవుతుంది. సెల్‌ఫోన్‌ తనకు కేటాయించిన తరంగాలతో పాటు నిర్దేశిత టీవీ తరంగాలను కూడా తీసుకుంటుంది. తద్వారా, సెల్‌ఫోన్‌ ఆ సమయంలో టెలివిజన్‌ మాదిరిగా కూడ పని చేస్తూ రేడియో తరంగాల నుంచి ఆడియో, వీడియోలను వేరుపరిచి తెరపై టీవీ కార్యక్రమాలను చూపిస్తుంది. టెక్నాలజీ పరంగా చూస్తే ఇది అంత క్లిష్టమైన వ్యవహారం ఏమీ కాదు. కానీ, వీడియోను అంతరాయం లేకుండా అందించటం అన్నదే ఇక్కడ కీలకమైన అంశం. టెలివిజన్‌ ప్రసారాలను అవిచ్ఛిన్నంగా ఇవ్వాలంటే ట్రాన్స్‌మిషన్‌ వేగం (ఒక సెకనుకు ఎన్ని రేడియో సంకేతాల్ని అందుతున్నాయన్నది) ఎక్కువగా ఉండాలి. సెకెండ్‌ జెనరేషన్‌ (2జీ) జీఎస్‌ఎమ్‌ నెట్‌వర్కులు 10 నుంచి 14 కేబీపీఎస్‌ వేగంతో సమాచారాన్ని చేరవేస్తాయి. దీంతో టీవీ ప్రసారాలను చూస్తే, కేవలం స్త్లెడ్‌ షో మాదిరిగా ఉంటుంది. అంటే, వస్తూ, ఆగిపోతూ, వస్తూ... ఇలా ఉంటుంది. ఇక 2.5 జి నెట్‌వర్కుల విషయానికొస్తే ఇవి 30 నుంచి 100 కేబీపీఎస్‌ వేగాన్ని కలిగి ఉంటాయి. టీవీ విషయానికొస్తే ఇది కొంత మెరుగు. తర్వాత తరం టెక్నాలజీ అయిన 3జీ నెట్‌వర్క్‌ మొబైల్‌ టీవీకి సరిగ్గా సరిపోతుంది. 144 కేబీపీఎస్‌ నుండి 2 ఎంబీపీఎస్‌ వరకూ డేటాస్పీడ్‌ ఉండే ఈ టెక్నాలజీతో టీవీ కార్యక్రమాలను ఇంట్లో ఉన్న టీవీలో చూసినట్టుగానే చూడవచ్చు. 		ట్రాన్స్‌మిషన్‌ వేగం ఒక్కటే కాదు మొబైల్‌ టీవీకి మరిన్ని సమస్యలూ ఉన్నాయి. ఒకేసారి కొన్ని వేల సెల్‌ఫోన్లకు ప్రత్యక్ష టీవీ ప్రసారాలను జరపాలంటే నెట్‌వర్క్‌పై భారం పడి అది తీవ్రంగా మందగిస్తుంది. ఇక, వచ్చిన సమాచారాన్ని స్వీకరించి, విశ్లేషించి, తెరపై ప్రదర్శించటానికి బోలెడంత బ్యాటరీ శక్తి అవసరం. సెల్‌లో ఉండే బ్యాటరీ కొన్ని గంటల్లోనే హారతి కర్పూరంలా ఆవిరైపోతుంది. మళ్లీ రీఛార్జి చేసుకోవలసిందే. 		తొలుగుతున్న అడ్డంకులు 	ఇన్ని సమస్యలు ఉన్నాయి కాబట్టే మొబైల్‌ టీవీ అన్నది ఇప్పటికీ అంతగా ముందుకు వెళ్లటం లేదు. 2002లో తొలిసారిగా దక్షిణ కొరియా మొబైల్‌ టీవీ ప్రసారాలను ప్రారంభించింది. మరుసటి ఏడాది జపాన్‌లోనూ ఈ ప్రయత్నాలు మొదలైనాయి. తర్వాత కాలంలో టెలీకాం కంపెనీలు డిజిటల్‌ వీడియో బ్రాడ్‌కాస్టింగ్‌ వంటి అత్యాధునిక టెక్నాలజీలను ఉపయోగించటం, త్రీజీ నెట్‌వర్క్‌ విస్తృతం కావటం, హ్యాండ్‌సెట్లలో మార్పులు, పెరిగిన బ్యాటరీ జీవితకాలం... తదితర అంశాల నేపథ్యంలో మొబైల్‌ టీవీకి మార్గం సుగమమైంది. 		త్వరలో 3జీ	అపల్యా టెక్నాలజీస్‌ అనే కంపెనీతో కలిసి బీఎస్‌ఎన్‌ఎల్‌ మొబైల్‌ టీవీ ప్రసారాలను ప్రారంభించింది. ప్రస్తుతం 2.5జీ నెట్‌వర్కింగ్‌ ద్వారానే ఈ ప్రసారాలు లభిస్తున్నప్పటికీ రానున్న రోజుల్లో 3జీనీ అందుబాటులోకి తెస్తామని బీఎస్‌ఎన్‌ఎల్‌ అధికారులు చెబుతున్నారు. అలాగే, దేశవ్యాప్తంగా విస్తరించే ఆలోచనలోనూ ఉన్నామని పేర్కొన్నారు. ప్రస్తుతం ఈ ప్రసారాల కింద, ఈటీవీ, టీవీ9, మాటీవీ, ఎన్‌డీటీవీ, ఆజ్‌తక్‌, సీఎన్‌బీ, సీఎన్‌ఎన్‌ ఐబీఎన్‌, కార్టూన్‌ నెట్‌వర్క్‌ మొదలైన ఛానళ్లు ఉన్నాయి. ఎడ్జ్‌, జీపీఆర్‌ఎస్‌లను వినియోగించుకునే నోకియా, సోనీ ఎరిక్సన్‌ హ్యాండ్‌సెట్లలో వీటిని వీక్షించవచ్చు. మొబైల్‌ ప్రసారాలను ఈ నెలాఖరు వరకూ ఉచితంగా అందిస్తున్నారు. 	﻿నెట్‌ చెంతనుండగా చింత దేనికి? 	అరచేతిలో రూట్‌మ్యాప్‌	10 రోజులు సెలవులు వచ్చాయి. తమిళనాడు, కేరళలను చుట్టొద్దామని ప్లాన్‌. కానీ, ఆయా ప్రాంతాల మధ్య రవాణా సదుపాయాలు ఎలా ఉన్నాయో, అవి ఏ సమయంలో ఉంటాయో... ఇదో పెద్ద సమస్య. దీన్ని తీర్చటం కోసమే నక్వీ, కిరణ్‌, అభినిత్‌ నైంటీ డిగ్రీ ఇంటర్నెట్‌ సాఫ్ట్‌వేర్‌ కంపెనీని ఏర్పాటు చేశారు. బెంగుళూరుకు చెందిన ఈ యువ ఇంజినీర్లు ఇన్ఫోసిస్‌లో ఉద్యోగాలకు రాజీనామా చేసి ఈ పనిలోకి దిగారు. కంపెనీ సైట్‌ www.90di.com లో బయల్దేరే ప్రాంతం, వెళ్లాలనుకునే ప్రాంతం, ఏ రోజుల్లో అన్న వివరాలను టైప్‌ చేస్తే చాలు ఆయా రోజుల్లో ఉన్న అన్ని రైళ్ల, విమానాల సమాచారం ఛార్జీలతో సహా ప్రత్యక్షమవుతుంది. రూట్‌మ్యాపు కూడా చూడవచ్చు. మన దేశంలోని 4 వేల ప్రాంతాల వివరాలు దీంట్లో ఉన్నాయి. 	--------------------------------------------------------------------------------		మీ చెంతకే సమాచారం	ఇంటర్నెట్‌ ఒక మహాసముద్రం. సముద్రంలో ఈత కొడుతూ గమ్యం చేరటం సాధ్యమయ్యే పనికాదు. పడవో, నౌకో ఉండాల్సిందే. అలాంటిదే స్టంబుల్‌ అపన్‌. మీ ఇష్టాయిష్టాలు, అభిప్రాయాలు, అభిరుచులకు అనుగుణంగా వెబ్‌సైట్లను తెచ్చి మీ ముందుంచుతుంది ఈ సైట్‌. పర్యావరణం, సైన్స్‌, యోగా, పిల్లల పెంపకం, సాహిత్యం... ఏ రంగమైనా సరే ఆ వివరాలను అందిస్తే చాలు. స్టంబుల్‌ అపన్‌ డాటాబేస్‌లో 1.2 కోట్ల సైట్లున్నాయి. ఇదంతా యూజర్ల ఫీడ్‌బ్యాక్‌తో రూపొందినదే. ప్రస్తుతం ఈ సైట్లో 35 లక్షల మంది రిజిష్టర్డ్‌ యూజర్లున్నారు. మీరు కూడా వారితో చేరాలంటే www.stumbleupon.com కు వెళ్లాల్సిందే. ఈ సైట్‌ ద్వారా సేవలను వినియోగించుకోవచ్చుగానీ పూర్తిస్థాయిలో ఉపయోగించుకోవాలంటే మాత్రం ఈ సైట్‌ తాలూకు ఇంటర్నెట్‌ బ్రౌజర్‌ను డౌన్‌లోడ్‌ చేసుకోవాల్సిందే. 	--------------------------------------------------------------------------------		చిరుద్యోగులకు ఐటీ అండ	శరవేగంతో సాంకేతికాభివృద్ధి జరుగుతున్నప్పటికీ మన దేశంలో చాలా మందికి కంప్యూటర్‌ అందనంత దూరంలోనే ఉంది. అలాంటి వారిని ఐటీతో అనుసంధానించేదే www.babajob.com. ఇళ్లల్లో పని, డ్రైవర్‌, వాచ్‌మెన్‌ తదితర ఉద్యోగాల కోసం వెదికే వాళ్లను, ఆయా ఉద్యోగాలు ఇచ్చే వ్యక్తులు, కంపెనీలను ఒక దగ్గరికి చేరుస్తుంది ఈ సైట్‌. ఇదంతా మధ్యవర్తుల ద్వారా జరుగుతుంది. ఆ మధ్యవర్తిగా ఎవరైనా ఉండవచ్చు. మీకు తెలిసిన ఓ డ్రైవర్‌గురించో, పనిమనిషి గురించో వివరాలు సైట్లో పెడితే, అది చూసి అవసరం ఉన్నవాళ్లు ఈమెయిల్‌, ఫోన్‌ ద్వారా సంప్రదిస్తారు. దీంట్లో ఉద్యోగార్థులు, ఉద్యోగాన్నిచ్చేవాళ్లతోపాటు మధ్యవర్తులుగా ఉన్న వారికీ లాభం కలుగుతుంది. వారికి రూ.200 ఇస్తారు సైట్‌ నిర్వాహకులు. ఈ వెబ్‌సైట్‌ ప్రస్తుతం బెంగుళూరు పరిధిలో పని చేస్తున్నప్పటికీ ఇతర నగరాలకూ విస్తరించే ప్రయత్నాలు జరుగుతున్నాయి. 	--------------------------------------------------------------------------------		స్నేహం నిరంతరం	కావాలనుకున్నప్పుడు స్నేహితులకు మెయిల్‌ పంపుతున్నాం, వారితో చాటింగ్‌ చేస్తున్నాం, చర్చలూ జరపగలుగుతున్నాం. ఇదంతా ఓకే కానీ, మీ ఫ్రెండ్స్‌ ఆన్‌లైన్‌లో ఏం చేస్తున్నారో తెలుసుకోవాలంటే ఎలా?... దానికోసమే ఓ వేదిక సిద్ధమైంది. పేరు, ఫ్రెండ్‌ఫీడ్‌. దీనిద్వారా మీ స్నేహితులు, బంధువులు నెట్‌లో ఏ సైట్లు చూస్తున్నారు, ఏం వింటున్నారు, ఏం చదువుతున్నారన్నది తెలుసుకోవచ్చు. ఇదేదో నిఘా కోసం కాదు. నిజజీవితంలోలాగే వెబ్‌లోనూ సన్నిహితంగా ఉండాలనుకునువాళ్లకోసం ఈ సౌకర్యం. ఆన్‌లైన్‌ చర్చలు, పోస్టింగ్స్‌కూ దీంట్లో అనుమతి ఉంది. మాజీ గూగుల్‌ ఉద్యోగులైన బ్రెట్‌ టేలర్‌, జిమ్‌నోరిస్‌, సంజీవ్‌సింగ్‌, పాల్‌ బుచెట్‌లు కలిసి ఫ్రెండ్‌ఫీడ్‌ను రూపొందించారు. www.friendfeed.com ద్వారాదీంట్లోకి ప్రవేశించవచ్చు. 	--------------------------------------------------------------------------------		వైకల్యం కాదొక సమస్య	ఫేస్‌బుక్‌, మైస్పేస్‌ వంటిదే www.disaboom.com. కాకపోతే, శారీరక, మానసిక వైకల్యానికి గురయిన వాళ్లకే ప్రత్యేకమైన సోషల్‌ నెట్‌వర్కింగ్‌ సైట్‌ ఇది. ఎన్నో అంశాలపై ఇక్కడ సమాచారాన్ని పంచుకోవచ్చు. అమెరికాకు చెందిన ఈ సైట్‌ ఆ దేశ పరిస్థితులకు తగినట్టుగా ఉన్నప్పటికీ ఇతర దేశాల్లోని వారికీ ఉపయోగపడుతుంది	﻿విండోస్‌ లైవ్‌	మార్పులు చేర్పులే నిత్యనూతనత్వానికి తార్కాణం. ఈ సూత్రాన్ని ఆచరించే సాఫ్ట్‌వేర్‌ దిగ్గజం తాజాగా మైక్రోసాఫ్ట్‌ విండోస్‌ లైవ్‌ను తీసుకొచ్చింది. విస్టా, ఎక్స్‌పీ వినియోగదారులకు ఇది ఓ బోనస్‌లాంటిది.	ప్రత్యేకతలు ఇవీ 	* యాహూ, జీమెయిల్‌, ఏఓఎల్‌... పలుచోట్ల ఉన్న మీ మెయిల్‌ ఎకౌంట్లన్నింటినీ ఒక్క దగ్గరే చూడవచ్చు. కాంటాక్ట్‌ లిస్టులను కూడా ఒక్క దగ్గరికి చేర్చవచ్చు. 	* మొబైల్‌ఫోన్‌ ద్వారా మెయిల్‌ చూడటం మరింత సులభం. 	* వీడియో షేరింగ్‌, వీడియో కాలింగ్‌, వాయిస్‌ ఓవర్‌ ఇంటర్నెట్‌ ప్రొటోకాల్‌ (వీఓఐపీ) లాంటి సౌకర్యాల్ని పొందవచ్చు. 	* విండోస్‌ లైవ్‌ ఫొటో గ్యాలరీని ఉపయోగించి యూజర్లు ఫొటోలు, వీడియోలను సమన్వయపర్చుకోవచ్చు. అలాగే, ఇతరులతో పంచుకోవటమూ సాధ్యమే. ఇక విండోస్‌ లైవ్‌ స్పేసెస్‌, ఫ్లికర్‌, సోప్‌బాక్స్‌లకు అప్‌లోడ్‌ కూడా చేయవచ్చు. 	* పిల్లల కోసం 'వన్‌కేర్‌ ఫ్యామిలీ సేఫ్టీ'ని కూడా లైవ్‌లో జతపరిచారు. దీనిద్వారా, నెట్‌లో జరిగే మోసాల బారిన పడకుండా పిల్లలను సంరక్షించవచ్చు. 	విండోస్‌ విస్టా, ఎక్స్‌పీ ఆపరేటింగ్‌ సిస్టమ్‌లను ఉపయోగిస్తున్న వాళ్లు విండోస్‌ లైవ్‌ను get.live.com వెబ్‌సైట్‌ నుంచి డౌన్‌లోడ్‌ చేసుకోవచ్చు.
గణితము
గణితము వేద కాలము నుండీ భారతీయ సంప్రదాయములో భాగమేనని మన వేద గణితము ద్వారా మనకు తెలియు చున్నది. గణితము ప్రాచీన భారత దేశముతో పాటు ప్రాచీన ఈజిప్టు, మెసపుటేమియా, ప్రాచీన చైనా, ప్రాచీన గ్రీకు నాగరికతలలో ఎక్కువగా అభివృద్ది చెందినది. ప్రపంచ వ్యాప్తముగా గణితము అభివృద్దిలో భారతీయుల పాత్ర ఎంతో కలదు. సంఖ్యామానానికి పట్టుకొమ్మ అయిన సున్నా భారతీయుల ఆవిష్కరణే.
కొన్ని ప్రాచీన భారతీయ గణిత గ్రంధాలు:

పంచ సిద్దాంతిక - క్రీ.శ.5వ శతాబ్దము 
ఆర్య భట్టీయం - క్రీ.శ.5వ శతాబ్దము 
సిద్దాంత శిరోమణి - క్రీ.శ.12వ శతాబ్దము 
లీలావతి - భాస్కరాచార్య II - క్రీ.శ.12వ శతాబ్దము 
శుల్బ సూత్రాలు - రేఖా గణిత సూత్రాలు ఉన్నవి - దేవాలయ నిర్మాణానికి ఉపయోగించేవారు. 

ప్రముఖ గణిత శాస్త్రజ్ఞులు
శ్రీనివాస రామానుజ‌న్ (1887 - 1920) 
శకుంతలా దేవి 

 శాఖలు
గణితము వివిధ భాగములుగా అభివృద్ది చెందుతున్నది.


బీజ గణితము 
రేఖా గణితము 
త్రికోణమితి 
కలన గణితము 
సాంఖ్యక శాస్త్రము 
మొదలైనవి.


 బీజ గణితము
బీజ గణితము నందు వివిధ భాగములున్నవి: సమితులు, ప్రమేయములు , అనుక్రమాలు, శ్రేణులు,సంభావ్యత,అవధులు, ప్రస్తారాలు, సంయోగాలు మొదలైనవి.


 రేఖా గణితము
రేఖా గణితము నందు వృత్తములు, త్రిభుజములు, సరళ రేఖలు మొదలైన ఆకృతులను గూర్చి, అవి ఆధారపడు సూత్రముల గురించి వివరించబడును.


త్రికోణమితి
త్రికోణమితి ముఖ్యముగా త్రిభుజములు వాటి సూత్రములు ఆధారముగా భుజాలను, కోణాలను కొలుచుటకు ఉపయోగించు శాస్త్రము. త్రికోణమితి యొక్క ఉపయోగాలు ఖగోళ శాస్త్రములోను, నిజజీవితములోను ఎన్నో చోట్ల కలవు. నక్షత్రములు,గ్రహముల మధ్య దూరము లను అంచనా వేయడానికి త్రికోణమితిని ఉపయోగిస్తారు. త్రికోణమితిలో ప్రమేయాలు లంబ కోణ త్రిభుజము (లం.కో.త్రి.) ఆధారముగా నిర్వచించబడినవి. ఒక త్రిభుజములో 90 డిగ్రీలు ఉన్న కోణాన్ని లంబ కోణమనీ, 90 డిగ్రీలకంటె ఎక్కువ ఉంటే గురుకోణమనీ, 90 డిగ్రీలకంటె తక్కువ ఉంటే లఘుకోణమనీ అంటాము. ఒక త్రిభుజము లోని కోణాల మొత్తం 180 డిగ్రీలు. త్రిభుజములో ఒక కోణము 90 డిగ్రీలు ఉంటే ఆ త్రిభుజాన్ని లంబ కోణ త్రిభుజము అంటాము; ఒక కోణము గురు కోణమైతే దానిని గురు కోణ త్రిభుజము అంటాము; మూడు కోణాలూ లఘు కోణాలైతే దానిని లఘుకోణ త్రిభుజము అంటాము. ఒక త్రిభుజములో ఒక కోణానికి ఎదురుగా ఉన్న భుజాన్ని ఎదురు భుజము అనీ, కోణానికి ఇరు ప్రక్కలా ఉండే భుజాలను ఆసన్నభుజములనీ అంటాము. లంబ కోణ త్రిభుజములో, లంబ కోణము కాని మిగిలిన రెండు కోణాలూ లఘుకోణా లని గమనిద్దాం.లంబకోణ త్రిభుజము లో లంబకోణానికి ఎదురుగా ఉన్న కోణాన్ని కర్ణము అని కూడా అంటాము.


సాంఖ్యక శాస్త్రము
పైథాగరస్ సిద్ధాంతం

పైథాగరస్ సిద్ధాంతం గణిత శాస్త్రంలో త్రికోణమితి విభాగానికి చెందిన ఒక సిద్ధాంతం.[1] దీనిని గ్రీకు గణిత శాస్త్రవేత్త అయిన పైథాగరస్ ప్రతిపాదించాడు. ఈ సిద్ధాంతం మీద ప్రపంచంలో ఎంతోమంది పరిశోధనలు చేసి పి.హెచ్.డి పట్టాలు పుచ్చుకున్నారు. ఒకానొక అంచనా ప్రకారం ఈ సిద్ధాంతానికి 70 దాకా ఉప సిద్ధాంతాలు ఉన్నాయి.

ఈ సిద్ధాంతం ప్రకారం, ఒక లంబకోణ త్రిభుజంలో కర్ణం యొక్క వర్గం, మిగతా రెండు భుజాల వర్గాల మొత్తానికి సమానం. ఉదాహరణకు a అనేది కర్ణము యొక్క పొడవు, మరియు b,c లు ఇతర భుజాల యొక్క పొడవులైతే

 
 పదవ పంచ వర్ష ప్రణాళిక
ఈ ప్రణాళిక ఏప్రిల్ 1, 2002 నుంచి మార్చి 31, 2007 వరకు కొనసాగింది. 10 వ ప్రణాళికలో ఆర్థికవృద్ధి రేటు లక్ష్యం 7.6% పెంచాలని లక్ష్యంగా పెట్టుకున్నారు. ఈ ప్రణాళికలొ వ్యవసాయ రంగం 2.13 వృద్ధిరేటు నమోదైంది. పారిశ్రామికరంగం లో 8.74%, సేవల రంగంలో 9.28% వృద్ధిరేటు నమోదైంది.


పదకొండవ పంచ వర్ష ప్రణాళిక
పదకొండవ పంచవర్ష ప్రణాళిక ముసాయిదాను జాతీయ ప్రణాళిక సంఘం నవంబర్ 2007 లో ఆమోదించింది. 2007 నుంచి 2012 కాలంలో అమలయ్యే ఈ ప్రణాళికలో ఆర్థిక వృద్ధి రేటును 9% కు పెంచాలని లక్ష్యంగా నిర్ణయించారు. ప్రాధాన్య రంగాల కార్యక్రమాల్లో పెటుబడులను గణనీయంగా పెంచడం ద్వారా మరింత సమగ్రంగా అభివృద్ధి సాధించాలని ప్రణాళికలో నిర్దేశించారు.

ప్ర్రణాళికా ముసాయిదా ముఖ్యాంశాలు  : 11 వ పంచవర్ష ప్రణాళిక మొత్తం పెట్టుబడి 36,44,000 కోట్ల రూపాయలుగా నిర్ణయించారు. ప్రణాళిక అమలు కోసం కేంద్రం కేటాయించాల్సిన స్థూల బడ్జెటరీ మద్దతు 14,21,711 కోట్ల రూపాయలు. ఇది గత ప్రణాళిక కంటే 6,00,000 కోట్లు అధికం. ప్రధానంగా ఈ ప్రణాళికలో సామాజిక, వ్యవసాయ, గ్రామీణాభివృద్ధిపై దృష్టి పెట్టారు. ప్రాధాన్య రంగాలకు స్థూల బడ్జెట్ లో 74.67% కు పెంచారు. గత ప్రణాళికలో ఇది 55.2% మాత్రమే. విద్యారంగానికి ఈ ప్రణాళికలో మంచి కేటాయింపులు చేశారు. స్థూల బడ్జెట్ లో దీని వాటా 19.36%. దీని ప్రకారం ఈ ప్రణాళిక కాలంలో విద్యకై 2,75,000 కోత్ల రూపాయలు ఖర్చు చేయాల్సి ఉంది. వ్యవసాయ రంగంలో వృద్ధి రేటు 4% గా నిర్ణయించారు.పారిశ్రామిక, సేవల రంగం వృద్ధి రేటును 9-11% గా నిర్ణయించారు.


ప్రణాళికల విజయాలు
1947 లో కొత్తగా స్వాతంత్రం పొందిన మనదేశం ప్రతి అవసరాలకు ఇతర దేశాలపై ఆధారపడే అవసరం లేకుండా ప్రణాళిక బద్దంగా రూపొందిన లక్ష్యాల ఆధారంగా అభివృద్ధిని సాధించడం పంచవర్ష ప్రణాళికల విజయమేనని చెప్పవచ్చు. ప్రారంభంలో ఎన్ని ఆటంకాలు ఎదురైననూ అభివృద్ధిపథం వైపు పయనించడానికి ప్రణాళికలు కృషిచేశాయి. మొదటి పంచవర్ష ప్రణాళికలో వ్యవసాయ రంగంలో మంచి ఉత్పత్తి సాధించగల్గాము. రెండో ప్రణాళికలో భారీ పరిశ్రమలకు మంచి ఊతం లభించింది. మూడో ప్రణాళిక విఫలమవడానికి చైనా యుద్ధం (1962), నెహ్రూ మరణం (1964), పాకిస్తాన్ తో యుద్ధం (1965)కారణాలు. ఆ తర్వాత కూడా రుతుపవనాలు, దేశ రాజకీయ కారణాలు మొదలగునవి ప్రణాళికల అభివృద్ధిని తాత్కాలికంగా ఆపినా దేశ అభివృద్ధిని మాత్రం అడ్డగించలేవు. ఈనాడు దేశం శాస్త్ర, సాంకేతిక రంగాలలో అగ్రరాజ్యాలతో పోటీ పడుతున్నదానికి, సమాచార, శాస్త్ర, సంకేతిక, అంతరిక్ష రంగాలలో అంతెత్తున ఎగిరినదానికి ప్రణాళికబద్ద లక్ష్యాలే కారణం. పారిశ్రామికంగా కూడా బాగా అభివృద్ధి సాధించాం. ఒకప్పుడు అహారధాన్యాలకై ఇతరదేశాలపై ఆధారపడిన భారతదేశం ఈనాడు ఎగుమతి దశకు చేరడానికి, పారిశ్రామిక మరియు రక్షణ రంగంలో స్వయం సమృద్ధి సాధించడానికి ప్రణాళికలు దోహదం చేశాయి.
ప్రణాళికల వైఫల్యాలు
పంచవర్ష ప్రణాళికల వల్ల ఎన్నో విజయాలు సాధించిననూ అవి నాణేనికి ఒక వైపు మాత్రమే. మరో వైపు చూస్తే ఎన్నో అపజయాలు, వైఫల్యాలు కొట్టొచ్చినట్లు కనబడతాయి. 6 దశాబ్దాల ప్రణాళికా భారతి ఏమి సాధించిందో గ్రామీణ రంగాన్ని ఒక్కసారి చూస్తే అర్థమౌతుంది. గత 60 సంవత్సరాలుగా కోట్ల రూపాయలు దారిద్యం, నిరుద్యోగం, జనాభా నిర్మూలన, అద్యోగ అవకాశాలపై ఖర్చు చేస్తున్ననూ అవి మరింతగా పెర్గడం ఆశ్చర్యం కల్గుతుంది. ఇప్పటికీ పేదవారికి వారి జీవితాలలో మార్పేమీ లేదని పలు ఆర్థిక విశ్లేషణలు తెల్పుతున్నాయి. అంకెల్లో ప్రగతి బాగున్ననూ వాటి ఫలాలు మాత్రం కొందరే అనుభవిస్తున్నారు. అంతేకాకుండా ప్రణాళికలకు ఒక స్థిరమైన గమ్యంలేదని, రాజకీయ పార్టీలు తమ వాగ్దానాల కోసం, పార్టీ సిద్ధాంతాల కోసం ప్రణాళిక లక్ష్యాలను మార్చివేస్తున్నారనే అపవాదు ఉంది. మొదటి , రెండో ప్రణాళికలో పొమ్దుపర్చిన లక్ష్యాలనే 11 వ ప్రణాళికలో కూడా ఉండటం ఖచ్చితంగా ప్రణాళికా వైఫల్యమేనని చెప్పవచ్చు. ప్రణాళికా వ్యయంలో కూడా అధిక భాగం పనికిరాని పథకాల మీద, సబ్సిడీల మీద వెచ్చిస్తున్నారు. దాంతో రుణభారం మరింతగా పెర్గి భవిష్యత్తు భారం అవుతుంది. నాల్గవ ప్రణాళిక అనంతరం చెప్పుకోదగ్గ భారీ నీటిపారుదల ప్రాజెక్టుల నిర్మాణం జర్గలేదు. వ్యవసాయరంగంలో తాత్కాలిక ఫలితాల సాధనకే ప్రాధాన్యం ఇచ్చారు. దేశంలో అధిక ప్రాంతాలు నేటికీ వ్యవసాయం పైనే ఆధారపడవల్సిన పరిస్థితి పోలేదు. దేశంలో సమతూలక అభివృద్ధి ఏర్పడలేదు.



అమ్మకపు పన్ను
వస్తువుల అమ్మకాలపై విధించే పన్ను అమ్మకపు పన్ను (Sales Tax). రాష్ట్రాలకు ముఖ్యమైన ఆదాయవనరులలో ఈ పన్ను ఒకటి. ఈ పన్ను విధించే అధికారం రాష్ట్ర ప్రభుత్వాలకే ఉంది. 1939 లో మద్రాసు రాష్ట్రం మొదటిసారిగా సాధారణ అమ్మకపు పన్నును విధించింది. మద్యపాన నిషేధం వల్ల వచ్చే నష్టాన్ని భరించేందుకు ఈ పన్నును ఆ రాష్ట్ర ప్రభుత్వం విధించింది. నేడు అమ్మకపు పన్నును విధించని రాష్ట్రం లేదు. హైదరాబాదు ప్రాంతంలో తొలిసారిగా 1950 లో అమ్మకపు పన్నును విధించడం జర్గింది.

భారత రాజ్యాంగం ప్రకారము వార్తా పత్రికలు మినగా మిగితా అన్ని వస్తువుల అమ్మకం, కొనుగోళ్ళపై అమ్మకపు పన్నును విధించే అధికారం రాష్త్ర ప్రభుత్వాలకు ఉంది. అమ్మకపు పన్నును విధించే పద్దతులు ప్రధానంగా రెండు రకాలు. మొదటి పద్దతి ప్రకారం వస్తువు ఉత్పత్తి అయిన దశ నుంచి వినియోగదారుడికి చేరే వరకు ఒకే సారి పన్ను విధిస్తారు. రెండో పద్దతి ప్రకారము ఉత్పత్తి దశ నుంచి టోకు వర్తకుడికి చేరిన తర్వాత ఒకసారి, టోకు వర్తకుడి నుంచి చిన్న వర్తకులకు చేరే వరకు ఉన్న దశలలోనూ, చివరగ వీయోగదారుడికి అమ్మే వర్తకుడిపై ఈ విధంగా అన్ని దశలలో అమ్మకపు పన్ను విధించబడుతుంది. ఈ పద్దతినే కొద్ది మార్పుతో ప్రస్తుతం మన రాష్ట్రంలో విలువ ఆధారిత పన్ను లేదా వాట్ (vAlue Added Tax- VAT) గా పిలుస్తున్నారు.

ఆదాయపు పన్ను
వ్యక్తులు, సంస్థలపై ప్రభుత్వం విధించే పన్నులలో ఆదాయపు పన్ను (Income tax) ముఖ్యమైనది. ఇది పన్ను చెల్లింపు సామర్థ్యాన్ని అనిసరంచి విధిస్తారు. అనగా తక్కువ ఆదాయమున్న వారు తక్కువ పన్ను, అధిక ఆదాయమున్న వారు అధిక పన్ను చెల్లించే విధంగా నిర్ణయిస్తారు. అంతేకాకుండా ఒక స్థాయి ఆదాయం వరకు అసలే పన్ను ఉండదు. ఈ స్థాయిని కనీస జీవన ప్రమాణాన్ననుసరించి ప్రతి దేశంలో వేర్వేరుగా ఉంటుంది. కాలం జర్గే కొలది ప్రజల ఆదాయాలు పెర్గడం, ధరలు పెర్గడం వల్ల ఆదాయపు పన్ను స్లాబులు తరచూ మార్పులకు గురౌతుంటాయి.

 భారతదేశంలో ఆదాయపు పన్ను చరిత్ర
1857 లో జరిగిన ప్రథమ భారత స్వాతంత్ర సంగ్రామం వల్ల అప్పటి బ్రీటీష్ ప్రభుత్వానికి తలెత్తిన ఆర్థిక ఇబ్బందుల వల్ల మొదటిసారిగా 1860 లో మనదేశంలో ఆదాయపు పన్నును విధించడం జరిగినది. అప్పుడు ఆదాయపు పన్నుకై కనీస ఆదాయపు పరిమితిని రూ.200 గా నిర్ణయించారు. రూ.200 నుంచి రూ.500 ఆదాయం కలవారిపై 2% పన్నును, రూ.500 పైగా ఆదాయం కలవారిపై 4% ఆదాయపు పన్నును విధించడం జరిగినది. కాని 1886 వరకు ఈ పన్నును కొన్ని సం.లు విధించడం కొన్ని సం.లు విధించకపోవడం జరిగినది. 1886 నుంచి ఆదాయపు పన్నును ప్రతి సంవత్సరం విధించడం జరుగుతున్నది.

1914 వరకు ఆదాయపు పన్నులో పురోగామి విధానం పాటించారు. అనగా మొత్తం ఆదాయంపై ఒకే రేటు ఉండేది. 1939 వరకు ఆదాయపు పన్నును సోపాన పద్దతిలో విధించారు. సోపాన పద్దతిలో విభిన్న ఆదాయాల వారు భిన్న రేట్లలో ఆదాయంపై పన్ను చెల్లించవల్సి ఉండేది. ఆదాయం స్థాయి మార్పు చెందగానే మొత్తం పన్ను రేటు కూడా మార్పు చెందేది. ఉదాహరణకు రూ.1000 వరకు 2% పన్ను, రూ.1000 దాటితే 4% పన్ను గా భావిస్తే రూ.999 ఆదాయమున్న వ్యక్తి 2% చెల్లిస్తే, రూ.1001 ఆదాయమున్న వ్యక్తి 4% చెల్లించవలసి ఉండేది.

సోపాన పద్దతిలోని లోపాలను తొలిగించడానికి 1939 నుంచి సమతల పద్దతి (slab rate) లో ఆదాయపు పన్నును విధించడం జర్గుతున్నది. ఈ విధానంలో ఎంత ఆదాయమున్న వారైననూ నిర్ణీత ఆదాయ స్థాయిల మద్య చెల్లించవలసిన పన్ను రేట్లు ఒకే విధంగా ఉంటాయి. ఉదాహరణకు పైన తెల్పిన రేట్లే పరిగణలోకి తీసుకుంటే సమతల పద్దతిలో రూ.999 ఆదాయమున్న వ్యక్తి 2% పన్ను చెల్లిస్తే, రూ.1001 ఆదాయమున్న వ్యక్తి రూ.1000 వరకు 2% ప్రకారం పన్ను చెల్లించి, ఆపై ఆదాయమున్న రూ.1 కి మాత్రమే 4% పన్ను చెల్లించవలసి ఉంటుంది. ఆర్థిక పరిభాషలో చెప్పాలంటే ఈ పన్ను పద్దతిలో ఉపాంత పన్ను రేటు మరియు సగటు పన్ను రేటు వేరువేరుగా ఉంటుంది. 1939 లో పన్ను పరిధిలోకి ఆదాయాన్ని రూ.2000 గా నిర్ణయించారు. 1947 లో ఆ పరిమితిని రూ.2500 కు పెంచినారు. 1948 లో రూ.3000, 1951 లో రూ.3600, 1953 లో రూ.4200 లకు పెంచినారు. కాని 1957 లో పన్నుల విచారణ కమీషన్ సిఫార్సులననుసరించి పన్ని మినహాయింపు స్థాయిని రూ.3000 కు తగ్గించబడింది. ఆ తర్వాత మళ్ళీ మినహాయింపు స్థాయిని క్రమక్రమంగా పెంచుతూ వచ్చినారు. 1971-72 బడ్జెట్ లో ఈ పరిమితిని రూ.5000 కు పెంచబడింది. 1986-87 సం.పు బడ్జెట్ లో రూ.18000 వరకు పెంచి

﻿ఆయుర్వేదం

ఆయుర్వేదం (Ayurveda) ఆయుష్షుని కాపాడి వృద్ధి చేసే వేదం. ఇది అధర్వణ వేదానికి ఉప వేదం. ఇది భారత దేశంలో అతి పురాతనకాలం నుండి వాడుకలో ఉన్న వైద్యం. ఆధునిక వైద్యం వచ్చిన తరవాత ఇది కొంచం వెనకబడినా ప్రస్తుతకాలంలో తిరిగి ప్రాచుర్యాన్ని సంతరించుకుంది. శస్త్రచికిత్స చేసే కొన్ని వైద్యరీతుల్లో ఆయుర్వేదం ఒకటి. దీనిలో అనేక సాంప్రదాయములు కలవు.

 
 పౌరాణిక గాథలు
వేదముల వలెనే ఇది మొదట బ్రహ్మచే స్వయంగా తెలుసుకొనబడినదని అంటారు. తర్వాత బ్రహ్మ నుండి దక్షప్రజాపతి, అతని నుండి అశ్వినీ దేవతలు, వారి నుండి ఇంద్రుడు ఆయుర్వేదమును నేర్చుకొనిరి అన్నది పురాణ వాక్యం. ధర్మార్థ కామ మోక్షములకు అడ్డంకిగా ఉన్న అనేక వ్యాధులను నయం చేయాలన్న సదుద్దేశంతో భరద్వాజ, ఆత్రేయ, కశ్యప, కాశ్యప, నిమి మొదలగు ఋషులు జనుల యందు దయ కలవారై, త్రిలోకాధిపతియైన ఇంద్రుని వేడిరి. అప్పుడు కాయ, బాల, గ్రహ, ఊర్థ్వాంగ (శాలక్య), శల్య, దంష్ట్ర, జరా, వృష అను 8 విభాగాలతో కూడిన ఆయుర్వేదమును ఆ ఋషులకు ఇంద్రుడు ఉపదేశించెను. ఆ ఋషులు పరమానందముతో భూలోకమునకు వచ్చి శిష్యులకు ఉపదేశించిరి. ఆ శిష్యులలో ఉత్తముడైన అగ్నివేశుడు మొదటిగా అగ్నివేశ తంత్రము అనే గ్రంథమును రచించి విశ్వవ్యాప్తినొందించెను. ఈ విధంగా ఆయుర్వేద అవతరణ జరిగినది. నేటికిని ఈ ఆయుర్వేదము చక్కగ అభ్యసింపబడి ఆచరణలో ఉన్నది.

 చారిత్రక ఆభివృద్ధి
ఆ గ్రంథమును చరకుడు తిరిగి వ్రాసి దానికి చరక సంహిత అని నామకణం చేశాడు. మరియొక సాంప్రదాయం ప్రకారం శ్రీ మహా విష్ణువు యొక్క అవతారమైన కాశి రాజగు దివోదాస ధన్వంతరి సుశ్రుతాది శిష్యులచేత ప్రార్థించబడినవాడై వారికి ఆయుర్వేదమును బోధించెను. ఆ శిష్యులందరు వారి వారి పేర తంత్రములను రచించిరి. వాటిలో సుశ్రుత సంహిత అనునది యెంతో ప్రాచుర్యమును పొందెను. ఇది పుస్తకరూపంలో తక్షశిల,నలందా విశ్వవిద్యాలయాలలో లభ్యమౌతుంది.


ఇతర వైద్యవిధానాలతో పోలిక
ఇతర వైద్య విధానాలతో పోల్చి చూస్తే, ఆయుర్వేదం చాలా ప్రాచీన మైనది. దానికి తోడుగ అనేక వైద్య అంశాలు విశదీకరించ బడ్డాయి. విశేషంగా శస్త్రవిద్యావిషయాలు మరియు రక్తము (blood) దాని ప్రాధాన్యతపై అవగాహన పెంచారు.


 వివిధ సాంప్రదాయాలు

లినక్సు

టక్స్, ఒక కార్టూను పెంగ్విను సాధారణంగా కూర్చోని ఉన్నట్లు చూపిస్తారు, ఇది లినక్స్ యొక్క ఆధికారిక చిహ్నం 
యునిక్స్ సిస్టముల filiation.లినక్సు ఒక కంప్యూటరు ఆపరేటింగు సిస్టము మరియూ దీని కెర్నలు ఉచిత సాఫ్ట్వేరు నకు మరియు ఓపెన్ సోర్సు సాఫ్ట్వేరు నకు ప్రసిద్దిగాంచిన ఒక ఉదాహరణ. మైక్రోసాఫ్ట్ విండోసు ఆపరేటింగు సిస్టము లేదా మాక్ ఆపరేటింగ్ సిస్టము ల వలే కాకుండా లినక్సు సోర్సు కోడు ప్రజలకు ఉచితంగా లభిస్తుంది. ఆసక్తి ఉన్నవారు దీనిని ఉచితంగా దిగుమతి చేసుకోవచ్చు, మార్పులు చేర్పులు చేయవచ్చు, తిరిగి పంచిపెట్టవచ్చు.

లినక్సు నిజానికి దాని కెర్నలు యొక్క పేరు, కానీ సామాన్యంగా యునిక్స్ వంటి ఆపరేటింగు సిస్టము అయిన లినక్సు ఆపరేటింగు సిస్టమును మొత్తాన్ని గుర్తించడానికి వాడతారు. దీనిని కొద్దిమంది జీ యన్ యూ / లినక్సు ఆపరేటింగు సిస్టమ్ అని పిలవాలి అని చెపుతారు. దీని గురించిన మరింత నిశిదమైన వాదనలకోసం ఇక్కడ చూడండి. ప్రారంభంలో, లినక్సు కొద్దిమంది ఉత్సాహవంతులు అభివృద్ధి చేశారు. ఆ తరువాత ప్రముఖ కార్పొరేషన్లయిన ఐ బీ యం, హెచ్ పీ మరియు నోవెల్ వంటివి సర్వర్లలో ఉపయోగించడంలో సహాయం చేసినాయి, అలాగే డెస్కుటాప్ కంప్యూటర్లలోనూ ప్రాధాన్యత పొందినది. విశ్లేషకులు దీని విజయానికి, తక్కువ ఖర్చు, పటిష్ఠమైన భద్రత, విశ్వసనీయత వంటివి కారణాలుగా చెపుతారు.

లినక్సు మొదట ఇంటెల్ 386 మైక్రో ప్రొసెసర్ కొరకు అభివృద్ధి చేసినారు. కాని ఇప్పుడు అన్ని ప్రముఖ కంప్యూటరు ఆర్కిటెక్చరు లపై పనిచేస్తుంది. దీనిని ఎంబెడెడ్ పరికరాలు, మొబైల్ ఫోన్లు, వ్యక్తిగత వీడియో రికార్డర్లు, వ్యక్తిగత కంప్యూటరులు, సూపరు కంప్యూటరు లపై ప్రతిక్షేపించినారు!

 చరిత్ర
 
రిచర్డు స్టాల్ మన్ , ఉచిత ఆపరేటింగు సిస్టము యొక్క ప్రాజెక్టు అయిన జీ యన్ యూ స్థాపకుడు.

1993 వ సంవత్సరములో రిచర్డు స్టాల్‌ మన్‌ జీ యన్‌ యూ ప్రాజెక్టును స్థాపించినాడు. ఇది ఈ రోజు లినక్సు సిస్టముకు కావలసిన అన్ని విభాగాలను చాలావరకు చేకూరుస్తుంది. జీ‌ ఎన్ ‌యూ స్థాపించినప్పుడు, దాని లక్ష్యం ఓ సంపూర్ణ యునిక్స్‌ వంటి ఆపరేటింగు సిస్టమును అభివృద్ధిచేయడము, అదీ పూర్తిగా ఉచిత సాఫ్ట్వేరుల సహాయముతో. 1990 వ దశకం తొలి నాళ్ళకల్లా ఈ జీ యన్‌ యూ ఒక ఆపరేటింగు సిస్టమునకు కావలసిన అన్ని విభాగాలను, లైబ్రరీలను అప్లికేషన్లను రూపొందించినది. కానీ ఒక ముఖ్యమైన విభాగమయిన దిగువ వ్యవస్థ అయిన కెర్నలు మాత్రము రూపొందింపబడలేదు. కెర్నలు కోసం ఈ జీ యన్‌ యూ ప్రాజెక్టు మొదట ట్రిక్సు కెర్నలును రూపొందించినది. ఆ తరువాత దాని అభివృద్ధిని నిలిపి జీ యన్‌ యూ హర్డ్‌ అను మరొక కెర్నలును రూపొందించడం మొదలుపెట్టినారు. థామస్‌ బుష్నెల్‌ ప్రకారం మొదట హర్డ్‌ నిర్మాణ శైలి బీ యస్‌ డీ 4.4 లైట్‌ కెర్నలును అనుసరించాలని, కానీ కాలిఫోర్నియా విశ్వవిద్యాలయం, బెర్కిలీ నుండి సరి అయిన సహాయం లేని కారణంగా; ప్రోగ్రామర్లు మరియు స్టాల్‌ మన్‌ మాక్‌ మిక్రో కెర్నలు నిర్మాణ శైలిని అనుసరించాలని నిర్ణయించినారు. కానీ ఈ నిర్ణయం వల్ల చాలా అనుకోని, ఊహించని ఇబ్బందులు వచ్చి హర్డ్‌ నిర్మాణం చాలా ఆలశ్యం అయినది.

 
లైనసు టోర్వాల్డ్సు,లినక్సు కెర్నలు సృష్టికర్తఈ లోపులో 1991లో మరొక కెర్నలు మరియూ యం దాష్‌ (mdash) "లినక్సు" మరియు యండాష్‌ అని పిలవబడినవి, ఒక ఫిన్లాండు యూనివర్సిటీ విద్యార్థి అయిన లైనసు టోర్వాల్డ్సు హెల్సింకి విశ్వవిద్యాలయం విద్యార్థిగా ఉన్నప్పుడు అభివృద్ధి చేయడం మొదలుపెట్టినాడు. మొదట టోర్వాల్డ్సు మినిక్సును ఉపయోగించినారు. ఇది ఆండ్రూ టానెంబుం ఆపరేటింగు సిస్టము నేర్పడం కోసం వ్రాసిన ఒక యునిక్సు‌ వంటి సిస్టము. కానీ టనెంబుం ఇతరులు తన ఆపరేటింగు సిస్టమును మార్చడానికి అనుమతి ఇవ్వలేదు. దీనివల్ల టోర్వాల్డ్సు మినిక్సునకు బదులుగా మరొక ఆపరేటింగు సిస్టము రూపొందించడము మొదలుపెట్టినాడు. లినక్సు మొదట ఐ యే 32 అసెంబ్లీ లాంగ్వేజి మరియు సి లాంగ్వేజి లో వ్రాయబడిన టెర్మినలు ఎములేటరు. దీనిని బైనరీ ఫాములోనికి కంపైలుచేయబడి ఫ్లాపీ డిస్కునుండి బూటు చేయసాగినారు, తద్వారా దీనిని ఏ ఆపరేటింగు సిస్టము తోటీ సంబంధములేకుండా ఉపయోగించడం వీలు కలిగినది. ఈ టెర్మినలు ఎమ్యులేటరు రెండు థ్రెడ్లు; ఒకటి సీరియలు పోర్టు నుండి అక్షరాలు పంపించడానికి, మరొకటి స్వీకరించడానికి ఉపయోగపడేవి. తరువాత లైనసు డిస్కు నుండి ఫైల్లు వ్రాయడం చదవడం చేయవలసినప్పుడు ఈ టాస్క్‌ స్విచ్చింగు టెర్మినలు ఒక సంపూర్ణ ఫైలు హాండ్లరుగా అభివృద్ధిచేయబడినది. ఆ తరువాత ఇది ఒక సంపూర్ణ ఆపరేటింగు సిస్టముగా అభివృద్ధిచేయబడినది. ఇది పోసిక్సు సిస్టముల అనుసంధానమునకు వీలుగా రూపొందించబడినది. లినక్సు కెర్నలు తొలి వెర్సను 0.01 సెప్టెంబరు 17, 1991నాడు ఇంటర్నెటులో విడుదలచేయబడినది. ఆ తరువాత రెండవ వర్షను వెంటనే అనుసరించినది[1]. ఆ తరువాత ప్రపంచం నలుమూలలనుండీ వేలాది సాఫ్ట్వేరు డవలపర్లు దీని అభివృద్ధిలో భాగస్వాములై ఒక పూర్తి ఆపరేటింగు సిస్టము రూపొందించినారు. ఎరిక్‌ యస్‌ రేమాండు యొక్క ది కాతడ్రలు అండ్‌ ది బజార్‌ లినక్సు కెర్నలు అభివృద్ధి విధానమును వివరిస్తుంది.


0.01 రిలీసు నాటికి, జి యన్ యు బాష్ షెల్ ను రన్ చేయడానికి లినసు చాలా వరకు పొసిక్సు సిస్టమ్ కాల్సును అనువర్తింపచేసాడు; దీని తరువాత బూట్ స్ట్రాపింగ్ చేసే పద్దతి, అభివృద్ధి చాలా వేగంగా జరిగాయి. లినక్సు ను configure, compile, మరియు install చేయడానికి మొదట్లో మినిక్స్ తో run అయ్యే కంప్యూటరు అవసరమయ్యేది. లినక్సు యొక్క తొలి version లను హార్డ్ డిస్క్ నుండి బూట్ చేయడానికి తప్పని సరిగా ఒక ఆపరేటింగు సిస్టము అది వరకే ఉండవలసి వచ్చేది. కాని తొందరలొనే స్వతంత్ర బూట్ లోడర్లు వచ్చాయి, వాటిలో చాలా ప్రసిద్దమయినది, లిలొ. లినక్సు సిస్టమ్ చాలా త్వరగా functionality లో మినిక్స్ ను అధిగమించింది; టార్వోల్డ్సుమరియు ఇతర లినక్సు కెర్నెల్ డెవలొపర్లు, ఒక సంపూర్ణమైన, fully functional, ఉచిత ఆపరేటింగ్ సిస్టమ్ ను తయారు చేయడానికి కెర్నెల్ ను జి యన్ యు విభాగాలతో మరియు యూసర్ స్పేస్ ప్రోగ్రామ్ లతో పని చేయించసాగారు.


ఈ రోజు కూడా టోర్వాల్డ్సు కెర్నెల్ అభివృద్ధిని నిర్దేశిస్తున్నాడు, కాని జి.యన్.యు. విభాగాల వంటి ఇతర సబ్ సిస్టం లు మాత్రం విడిగా అభివృద్ధి అవుతున్నాయి. ఒక కలగలిపిన సిస్టమ్ ను తయారు చేయాలనే ప్రయత్నము, బేసిక్ విభాగాలు, గ్రాఫికల్ ఇంటర్ ఫేస్ లు (జినోమ్ లేదా కేడిఇ , ఇవి ఎక్స్ విండో సిస్టమ్ పైన ఆధారపడతాయి), మరియు అప్లికేషన్ సాఫ్ట్‍వేర్ లన్నిటినీ కలపడము ప్రస్తుతము లినక్సు డిస్ట్రిబ్యూషన్ అమ్మకందారులు / సంస్థల చేత చేయబడుతుంది.


టక్స్ అనే పెంగ్విన్ లినక్సు యొక్క లోగో మరియు మస్కట్, ( వేరేవి ఉన్నప్పటికీ, చాలా తక్కువగా వాడబడతాయి; ఓయస్-టాన్ను చూడండి),లారీ ఎర్వింగ్ 1996 లో తయారు చేసిన బొమ్మ మీద అధారపడి తయారుచేయబడింది.

లినక్స్ అనే పేరు మొదట టార్వోల్డ్సుచేత కాక అరి లెమ్మ్కె చేత పెట్టబడింది. లెమ్మ్కె హెల్సిన్కి యూనివెర్సిటీ ఆఫ్ టెక్నాలజీ (HUT), ఎస్పూ హెల్సిన్కి దగ్గరలో ftp.funet.fi కు అడ్మినిస్ట్రేటర్ గా పనిచేస్తుండేవాడు, ఆ ftp సర్వరు ఫిన్నిష్ యూనివర్సిటీ మరియు రీసెర్చు నెట్వర్కు (FUNET)కు చెందింది, దానిలో చాలా ఆర్గనైజేషన్లు భాగంగా ఉండేవి, వాటిలో కొన్ని HUT మరియు యూనివర్సిటీ ఆఫ్ హెల్సిన్కి. అతను టార్వోల్డ్సుయొక్క ప్రాజెక్ట్ మొదట్లో డౌన్లోడ్ [2] కు ఉపయోగించిన డైరక్టరీ కి, ఆ పేరు ఉపయోగించిన వాడిలో ఒకడు. (లినక్స్ అనే పేరు లినస్ యొక్క మినిక్స్ నుండి సాధింబడింది.) ఆ తరువాత ట్రేడ్ మార్క్ చేయబడింది(కింద చూడండి).


 లైసెన్సు విధానం
లినక్సు కెర్నలు, దాని ఇతర విభాగాలలోని చాలా వరకూ జీ యన్ యూ ప్రజా లైసెన్సు (జీ పీ యల్) ద్వారా విడుదల చేయబడినాయి. జీపీయల్ ద్వారా విడుదల చేయబడిన సోర్సు కోడును ఉపయోగించుకోని అభివృద్ధిచేయబడిన ఇతర విషయములు కూడా జీపీయల్ ద్వారా మాత్రమే విడుదల చేయాలని ఈ జీపియల్ లైసెన్సు నిర్దేశిస్తుంది. ఈ జీ పీ యల్ లైసెన్సును కొన్ని సందర్బాలలో ఒకేరకంగా పంచుకొనె లైసెన్సు, కాపీ వదులు లైసెన్సు అని వ్యవహరిస్తుంటారు. 1997లో లైనస్ టోర్వాల్డ్సు "జీపీయల్ లైసెన్సు ద్వారా విడుదల చేయడం నేను చేసిన ఉత్తమమైన పని " అని చెప్పినారు. కొన్ని ఇతర ఉప విభాగాలు ఇతర లైసెన్సులు వాడతాయి, అవి కూడా ఉచిత సాఫ్ట్వేరులాగానే ఉంటాయి. ఉదాహరణకు చాలా లైబ్రరీలు యల్ జీ పీ యల్ ద్వారా విడుదల చేయబడినాయి. యక్స్ విండోసు సిస్టము యమ్ ఐ టీ లైసెన్సు ను వాడుతుంది.


లినక్సు ట్రేడుమార్కు (U.S. Reg No: 1916230 [3]), లైనస్ టోర్వాల్డ్సు రిజిస్టరు చేసినారు. ప్రస్తుతం దీని ట్రేడుమార్కు యల్ యం ఐ, లినక్సు మార్కు సంస్థ కలిగి ఉన్నది. ఈ సంస్థ ఉత్తర అమెరికా కాకుండా ఇతర దేశాలలో కూడా ఈ ట్రేడుమార్కు రిజిస్టరు చేయడానికి ప్రయత్నిస్తుంది.


ఉచ్ఛారణ
లినక్సు సాధారనముగా మినిక్సు లేదా మైనిక్సుకు ప్రాస వచ్చేటట్లు పలుకవలెను. మొదటి ఉచ్ఛారణ ఉత్తమమైనది అని అనిపించినా, వాడుకలో రెండవ ఉచ్ఛారణ బాగా ప్రాచుర్యము పొందినది. ఇంకొన్ని చిన్నచిన్న మార్పులు ఉండవచ్చును, కానీ అవి సహజముగా చాలా అరుదుగా వినిపిస్తాయి.

1992 లో, టోర్వాల్డ్స్ గారు ఈ విధముగా వివరించినారు[4]:

"'li' is pronounced with a short [ee] sound: compare prInt, mInImal etc. 'nux' is also short, non-diphthong, like in pUt. It's partly due to minix: linux was just my working name for the thing, and as I wrote it to replace minix on my system, the result is what it is... linus' minix became linux." 
పై వాక్యములకు తెలుగు అనువాద సారాంశము: linuxలో 'li'ను 'లి'గా పలుకుతూ 'nux'ను 'నక్స్'గా ఉచ్ఛరించవలెను. లినసు+మినక్సు=లినక్సు.

ఈ శబ్ద ఫైలులో టోర్వాల్డ్సుగారు linuxను ఏవిధముగా ఉచ్ఛరించుచున్నారో వినవచ్చును, ఇచ్చట కూడా లభ్యమగును. అయితే లినసు గారు ఫిన్‌ల్యాండుకు చెందినవారు కావడము వలన వారి ఉచ్ఛారణకు, ఆంగ్ల ఉచ్ఛారణకు కొంత తేడా తెలుయును.

ఉత్కృష్ట వాయువు
ఉత్కృష్ట వాయువులు విస్తృత ఆవర్తన పట్టికలో '0' గ్రూపులో ఉంటాయి. ఇవి హీలియం, నియాన్, ఆర్గాన్, క్రిప్టాన్, క్జినాన్, రేడాన్ లు. వీటిలో రేడాన్ తప్ప మిగతావన్నీ వాతావరణంలో ఉంటాయి. హీలియం మినహా మిగిలిన మూలకాలన్నిటి బాహ్య కక్ష్యల్లో బాగా స్థిరత్వాన్నిచ్చే s2 p6 ఎలక్ట్రాన్ విన్యాసం ఉంటుంది. దీనివల్ల అవి రసాయనికంగా జడత్వాన్ని ప్రదర్శిస్తాయి. కాబట్టి వీటిని జడవాయువులని కూడా పిలుస్తారు. ఇవి ప్రకృతిలో అత్యల్ప ప్రమాణాల్లో ఉంటాయి.


 భౌతిక ధర్మాలు
అన్ని ఉత్కృష్ట వాయువులు రంగు, రుచి, వాసన లేనివి. 
వీటి ద్రావణీయత నీటిలో తక్కువ. 
అన్ని ఉత్కృష్ట వాయువులు ఏకపరమాణుక అణు వాయువులు. 
హీలియం నుంచి రేడాన్ వరకు పరమాణు సంఖ్య, పరమాణు భారం, పరమాణు పరిమాణం, సాంద్రత పెరుగుతాయి. 
పరమాణువుల మధ్య బలహీనమైన వాండర్ వాల్ ఆకర్షక బలాలు ఉండటం వల్ల వీటి బాష్పీభవన స్థానాలు తక్కువ. 
అన్ని మూలకాల కంటే వీటి అయనీకరణ శక్తుల విలువలు చాలా అధికం. దీనికి కారణం వీటి వేలన్సీ కక్ష్యలలో అష్టక ప్రాప్తి ఉండటము. వీటి కర్పరాలలో ఎలక్ట్రాన్ లు అన్నీ జతకూడి ఉంటాయి. 
వీటి ఎలక్ట్రాన్ ఎఫినిటీ విలువలు దాదాపు సున్నాకు సమానం. 
ఈ వాయు మిశ్రమాన్ని అధిశోషణం చేసి లేదా ద్రవ మిశ్రమాన్ని ఆంశిక స్వేదనం చేసి వీటిని వేరు పరచవచ్చు. 

 ఉపయోగాలు
ప్రజ్వలించే దీపాలలో వీటిని వాడుతారు. 
అనేక లోహ సంగ్రహణ ప్రక్రియల్లోను జడవాతావరణాన్ని కలగజేయడానికి వీటిని వాడుతారు. 
ఈ వాయువులు తేలికైనవి. దహనశీలులు కావు. కాబట్టి వాతావరణ పరిశిలన కోసం ఉపయోగించే బెలూన్ లలో వాడుతారు. 
ఇవి రక్తంలో అధిక పీడనాల వద్ద కరుగదు. అందువల్ల ఈతగాళ్ళు వాడే ఆధునిక పరికరాల్లో 80 % హీలియం, 20 % ఆక్సిజన్ ల మిశ్రమాన్ని మామూలు గాలి స్థానంలో ఉపయోగిస్తారు. 

కంచు
వివిధ పరిమాణాలలో మూసపోసి ఉన్న ప్రాచీన కంచు ముక్కలు. ఒక సొరుగులో దొరికిన ఈ ముక్కలను తిరిగి వాడుకోవటానికి సేకరించి ఉండవచ్చు.కంచు (Bronze) ఒక మిశ్రమ లోహము. వివిధ రకాల రాగి యొక్క మిశ్రమ లోహాలను కంచు అంటారు. కాని దీనిలో ముఖ్యంగా రాగి మరియు తగరము ఉంటాయి. అయితే కొన్ని సార్లు కంచులో తగరానికి బదులు భాస్వరము, అల్యూమినియం, సిలికాన్ మొదలైన రసాయన మూలకాలు కూడా ఉంటాయి. పురాతన కాలములో కంచు యొక్క ప్రాధాన్యత విశేషముగా ఉండేది. కంచు యుగానికి ఈ మిశ్రలోహము వల్లే ఆ పేరు వచ్చినది. కంచుకు ఆంగ్ల పదమైన బ్రాంజ్ పర్షియన్ పదమైన "బిరింజ్" నుండి ఉద్భవించింది. పార్శీలో బిరింజ్ అంటే రాగి అని అర్ధం [1]


 ఉపయోగాలు
కంచుతో వివిధ రకాలైన పరికరాలు, ఆయుధాలు, విగ్రహాలు, నిత్యావసర వస్తువులు తయారుచేసేవారు. 


క్షార లోహము

గ్రూపు 1 
పీరియడు  
1 1
H 
2 3
Li 
3 11
Na 
4 19
K 
5 37
Rb 
6 55
Cs 
7 87
Fr 
విస్తృత ఆవర్తన పట్టికలో మొదటి గ్రూపులో అమర్చబడి ఉన్న హైడ్రోజన్ (H), లిథియమ్ (Li), సోడియమ్ (Na), పొటాషియమ్ (K), రుబిడియమ్ (Rb), సీసియమ్ (Cs) ఫ్రాన్షియమ్ (Fr) లను 'క్షార లోహాలు' (Alkali metals) అంటారు. ఈ గ్రూపులో హైడ్రోజన్ మినహా మిగతా మూలకాల ఆక్సైడ్ లు నీటిలో కరిగి బలమైన క్షారాలని ఇస్తాయి. హైడ్రోజన్ నామమాత్రంగా ఈ గ్రూపులోని మూలకమైనా, క్షారలోహాల కంటే భిన్నమైన స్వభావం కలది. చాలా అరుదుగా మాత్రమే ఇది మిగిలిన గ్రూపు సభ్యులతో పోలి ఉంటుంది.

క్షారలోహాలు అత్యంత చురుకుగా రసాయన చర్యలకు గురవుతాయి అందువల్ల ప్రకృతిలో సహజ సిద్ధంగా మూలక స్థితిలో చాలా అరుదుగా కనిపిస్తాయి. అందు కారణము చేత ప్రయోగశాలలో వీటిని ఖనిజ నూనెలో భద్రపరుస్తారు. క్షారలోహాలకు అతి తక్కువ ద్రవీభవన ఉష్ణోగ్రతలు మరియు సాంద్రత కలిగి ఉంటాయి. పొటాషియం మరియు రుబీడియం మూలాకాలు, అత్యంత నిడివికల రేడియోధార్మిక ఐసోటోపులు ఉండటం వళ్ళ, కొద్దిపాటి హానికరము కాని రేడియోధార్మికతను ప్రదర్శిస్తాయి.


ఇత్తడి (Brass) ఒక మిశ్రమ లోహము. దీనిలో ముఖ్యంగా రాగి మరియు జింకు ఉంటాయి. ఇత్తడి లోహమును ముద్దలుగా మార్చి దానినుండి పలుచటి రేకులుగా మార్చి తదుపరి వస్తువుల తయారీకొరకు ఉపయోగిస్తారు.


[మార్చు] వస్తువుల తయారీ
ఇత్తడి ద్వారా నిత్యావసరాలకు ఉపయోగించుటలో

దేవాలయాల నిర్మాణములలో తలుపులకు, కిడికీలకు, కలశాలకు అంతర్భాగ నిర్మాణాలకు, 
ఆస్తి పరుల ఇళ్ళలో అలంకార సామగ్రి, వస్తు సముదాయాలు, 
నిత్యావసరాలకు ఉపయోగించు పాత్రలు. బిందెలు, బకెట్లు, 
పరిశ్రమలలో యంత్ర పరికరాల తయారీ, 
రసాయన చర్య
అగ్ని జ్వాల ప్రారంభం కావడానికి ముఖ్యమైనవి మూడు: అగ్నిప్రేరక పదార్ధాలు, ఆక్సిజన్ మరియు కావలసినంత వేడి. దీనిని 'అగ్ని త్రిభుజం' అంటారు.

అగ్నికి సాధారణమైన కారణాలు:

స్పార్క్ 
విస్ఫోటం 
వండటానికి వాడే ఓవెన్, స్టౌ మొదలైనవి. 
అగ్గిపుల్ల, లైటర్, సిగరెట్. 
తీవ్రమైన వేడిమి, సూర్యరశ్మి, బల్బులు. 
యంత్రాల నుంచి రాపిడి, వంటగ్యాస్. 
 
అగ్ని త్రిభుజం.అగ్ని పుట్టిన తర్వాత దానిద్వారా ఉత్పన్నమైన వేడి మూలంగా అది పరిసరాలకు వ్యాపిస్తుంది. ఇందుకు కావలసిన మూలపదార్ధము మరియు ఆక్సిజన్ తగినంతగా అందుతుండడం అవసరం.

అగ్నిని ఆర్పడానికి ఈ మూడు మూలపదార్ధాలని తొలగించడం ముఖ్యమైనది. అందరికీ తెలిసిన పద్ధతిలో అగ్ని మీద నీరు జల్లడం వల్ల అక్కడి వేడిని తగ్గించడం ముఖ్య ఉద్దేశం. కార్బన్ డై ఆక్సైడ్ వాడడం వల్ల ఆక్సిజన్ ను తొలగిస్తున్నాము.

వర్గీకరణ

 	

  
 
 
  
  
 

 


 
 



 
 


 


 
 


 
 

  
 

 
 

 
 


